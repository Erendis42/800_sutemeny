------------------------------------------------------------------------
Előszó
------------------------------------------------------------------------

Nagy választékból könnyebb választani! A szerző olyan sok és
sokféle tészta — sütemény — édeség — csemege receptjét
gyűjtötte csokorba e könyvbe, hogy mindenki megtalálhatja a
kedvére valót.
  A korszerű táplálkozás irányelvei szerint tanácsos csökkenteni
a túlzott édesség- (szénhidrát-) fogyasztást, a hangsúly azonban
a mennyiségen van. Az utolsó fogásként — és nem éhségcsillapításra —
elfogyasztott sütemények, csemegék fokozzák a gasztronómiai
élvezetet, emelik az ünnepi menük fényét és teljesebbé
teszik étrendünket.
  A családi összejövetelek, vendégeskedések, baráti találkozások
elképzelhetetlenek sütemények, csemegék nélkül — gyermekes
családokban pedig fokozott igény van ezekre.
  A Süteményeskönyv minden alkalomra alkalmas recepteket
közöl, amelyek közül gyakorlott és kezdő háziasszony egyaránt
kiválaszthatja az ízlésének és lehetőségeinek legmegfelelőbbet.
  Az idősebb korosztály a könyvben olyan sütemények leírását
is megtalálhatja, amelyeknek talán csak a nevére és ízére emlékszik,
de a készítés módja már régen feledésbe merült. A fiatalok
pedig megtanulhatják, hogyan készítsenek olyan finomságokat,
amelyeket csak a nagymamánál ettek...
  A szerző alapos munkát végzett ezeknek a recepteknek összegyűjtésével
és közreadásával.

Pelle Józsefné

------------------------------------------------------------------------
Bevezető
------------------------------------------------------------------------

A mai háziasszony sok mindent megtalál a boltokban, egyéni
ízeket azonban csak otthon lehet előállítani. És nemcsak takarékosságból,
de a család kívánságára, örömére is megéri, ha finomságokat
sütünk.
  Ma, amikor sokat beszélünk az egészséges táplálkozásról, nem
felesleges ismerni a sütemények elkészítési módját. Könyvemben
szerepelnek könnyen elkészíthető olcsó sütemények, de
drágább és nagyobb gyakorlatot igénylők is. A drágább receptek
háziasszonyi tapasztalattal, olcsóbb anyagok használatával egyszerűsíthetők
(pl. a mogyorót, mandulát dióval helyettesíthetjük,
a dió egy részét búzacsírával).
  Egyre több olyan élelmiszeripari termék kerül forgalomba,
amelyek használata egészséges, változatossá teszi étkezésünket.
Ezeket süteményeinkben is felhasználhatjuk. Pl. a mézes süteményeket
a régi háziasszonyok barna lisztből (az ún. kenyérlisztből)
sütötték, ma a liszthez étkezési korpát keverve megfelelő
barna lisztet kapunk, s ennek élettani hatása jóval kedvezőbb,
mint a fehér liszté.
  Régi süteményleírások is találhatók e receptek között amelyek
nagyanyáink ízeit varázsolják asztalunkra. Ezekkel is érdemes
bíbelődni, mert változatosságot jelentenek étrendünkben.
  Remélem, minden olvasó megtalálja ebben a gyűjteményben,
ami ízlésének a legjobban megfelel.

Jó étvágyat!

Péter Jánosné

------------------------------------------------------------------------
Kelt tészták
------------------------------------------------------------------------

A kelt tészták olcsók és kiadósak, de időigényesek. Többféle sütemény
készíthető belőlük. Elkészítésüknél ügyelni kell arra,
hogy meleg konyhában dolgozzunk, és a felhasználásra szánt
liszt ne legyen hideg.
  Először felfuttatjuk az élesztőt, vagyis a meglangyosított tejben,
kevés cukor hozzáadásával, feloldjuk az élesztőt. Amikor a
tej felszínére jön az élesztő, hozzákeverjük a többi alkotórészt:
az olvasztott vajat vagy margarint, tojást, lisztet. Galuska keménységű
tésztát készítsünk.
  Minden sütésnél fontos, hogy a tésztát jól kidolgozzuk; a kelt
tészta különösen meghálálja a fáradságot. Fakanállal vagy robotgéppel
addig kavarjuk, verjük, míg hólyagok képződnek a
tésztában. Ezután meglisztezzük a tetejét, és konyharuhával letakarjuk.
Addig kelesszük, amíg a tészta tömege a duplájára nő.

001. Fonott foszlós kalács

                           50 dkg lisztbe belekeverünk langyos
tejjel megkelesztett 2 dkg élesztőt, késhegynyi sót, 1 egész tojást
és egynek a sárgáját, valamint — 4-5 kávéskanál cukorral elkevert —
langyos tejet (kb. 2,5-3 dl), hogy jó gyenge tésztát kapjunk.
Jól kidolgozzuk, míg szép sima nem lesz és hólyagokat vet.
Ekkor részletekben lassanként beleöntünk 5 dkg olvasztott langyos
vajat (ettől lesz foszlós a kalács), és újból simára dolgozzuk.
tetejét kissé meglisztezzük, és meleg helyen lassan megkelesztjük.
(Jól meg kell keleszteni, mert különben megreped.) Belisztezett
deszkán annyi részre osztjuk, ahány ágból fonni akarjuk.
Fonás közben az ágakat megcsavarjuk, majd zsírral kikent tepsiben
újra megkelesztjük. Felvert tojással megkenve lassú tűzön
pirosra sütjük.

002. Fahéjas és csokoládés kalács

                                  Az előző recept szerint elkészített
kalácstésztát három részre osztjuk. Egyik részbe belegyúrunk
1-2 kávéskanál fahéjas cukrot. Összefonjuk úgy, hogy a fahéjas
ág mindig középen legyen. Felvert tojással megkenve sütjük.
Ugyanígy készítjük a csokoládés kalácsot is, azzal a különbséggel,
hogy a fahéjas cukor helyett reszelt csokoládét, vagy
csokoládéport használunk.

003. Orosz húsvéti kalács

                          1 kg lisztet összekeverünk 5 dl tejjel és
5 dkg élesztővel. Ha megkelt, beleteszünk 2 egész tojást, 3-nak
a sárgáját, 20 dkg olvasztott vajat és egy kevés sót, 10 dkg mazsolát,
10 dkg cukrot, 1 evőkanál rumot, 5 dkg mandulát. Jól kidolgozva
másfél-két óráig kelni hagyjuk. Azután megfonjuk, tojással
megkenjük, cukorral, mandulával meghintjük, és kizsírozott
tepsiben szép sárgásbarnára sütjük.

004. Apró fonott kalács (briós)

                                3 dl tejben felolvasztunk 8 dkg
margarint, és feloldunk 8 dkg cukrot. Hűlni hagyjuk, majd hozzáadunk
4 dkg élesztőt, amit hagyunk felfutni. Ezután belerakunk
2 tojássárgáját, 1 csapott kávéskanál sót, fél csomag mazsolát,
és végül  60 dkg lisztet. Jól kidolgozzuk — ebből keményebb
tésztát kapunk, mint az eddigi kelt tésztákból. Kb. 30
percig langyos helyen kelni hagyjuk, majd ismét átdagasztjuk,
és még 30 percig pihentetjük.
  A megkelt tésztát 24 részre osztjuk. Az egyes darabokat 30
cm hosszúra és ujjnyi vastagságúra nyújtjuk, henger alakúra
sodorjuk. Kettesével összecsavarjuk, és a tészta két végét a fonottas
felső végéhez visszahajtjuk, a végeket aládugjuk. Így kis
fonottasokat kapunk. Tojással megkenjük, és 30 percig ismét
kelni hagyjuk. Kávéhoz, teához finom és kiadóss reggeli
tészta.

005. Ízesbukta

               3 dl tejből, 3 tojássárgájából, 6 dkg margarinból,
vajból vagy zsírból, 5 dkg cukorból, kevés sóból, 3 dkg élesztőből
és 50 dkg lisztből kelt tésztát készítünk.
  A megkelt tésztát lisztezett nyújtótáblára öntjük, jól meglisztezzük
és 1 cm vastagra nyújtjuk. A kinyújtott tésztát 8-10
cm-es négyszögekre vágjuk, közepüket gyümölcsízzel megkenjük,
majd összegöngyöljük. Kizsírozott tepsibe egymás mellé
helyezzük, a tetejüket vajjal vagy margarinnal megkenjük, és
még 30 percig kelesztjük. Közepesen forró sütőben sütjük. Finom
és olcsó sütemény.
  Ha 20-25 dkg főtt, áttört burgonyát teszünk ehhez az adaghoz,
a bukta másnap is friss marad.

006. Kelt pite

               Hígabb kelt tésztát készítünk a következő anyagokból:
5 dl tejből, 2 dkg élesztőből, 1 evőkanál cukorból, 2 egész
tojásból, 4 dkg margarinból vagy zsírból és egy fél citrom reszelt
héjából, végül 40 dkg lisztből. Jól kidolgozzuk. A tészta galuskatészta
keménységű legyen. Kizsírozott tepsibe öntjük és langyos
helyen 45 percig kelesztjük. Tetejét megszórjuk dióval. 30 percen
át egyenletesen meleg sütőben sütjük. Ha megsült, várjuk
meg, míg langyos lesz! akkor kockára vágjuk, vaníliás cukorral
megszórjuk. Tartalmasabb leves után egyszerű, olcsó tészta.

007. Túrós lepény sósan

                        50 dkg lisztből, 2 dkg élesztőből, 3 dl tejből,
1 dkg sóval kelt tésztát készítünk. Tepsibe tesszük, s ha
megkelt, a következő tölteléket kenjük rá:
  50 dkg túrót összekeverünk 2 pohár tejföllel, 2 egész tojással,
10 dkg főtt, áttört burgonyával, és kevés sóval. Egyenletesen a
tésztára simítjuk. Tetejét 1 kávéskanál köménymaggal és 6 dkg
füstölt, igen apró kockára vágott szalonnával beszórjuk. Forró
sütőben megsütjük.

008. Juhsajtos lepény

                      3 dl tejből, 3 dkg élesztőből, 1 egész tojásból,
fél dkg sóból, 6 dkg zsírból, vagy margarinból és 50 dkg
lisztből kelt tésztát készítünk.
  Jól kidolgozzuk, langyos helyen legalább 1 órát kelesztjük.
Ezután ujjnyi vastagra kinyújtjuk, kizsírozott tepsibe tesszük.
  50 dkg juhsajtot húsdarálóban ledarálunk, 4 dl tejfölt, 4 tojást,
10 dkg lisztet és 1 kávéskanál köménymagot, ízlés szerint sót
adunk hozzá. Rákenjük a tésztára, és forró sütőben megsütjük.

009. Aranygaluska

                  50 dkg lisztből, 3 dl tejből, 8 dkg cukorból, 3
dkg élesztőből, 3 tojássárgájából, 8 dkg vajból kevés sóval, reszelt
citromhéjjal kelt tésztát készítünk.
  Ha megkelt, lisztezett nyújtódeszkára öntjük, ujjnyi vastagságúra
nyújtjuk, majd lisztbe mártott dió nagyságú pogácsaszaggatóval
kiszaggatjuk. A tésztadarabkákat egyenként langyos
vajba mártjuk, és kuglófsütőbe vagy mély tepsibe szorosan
egymás mellé helyezzük. Darált diót, törött fahéjat, kristálycukrot
és mazsolát összekeverünk, ezzel minden sort meghintünk.
Ezután langyos helyen 35-40 percig lassan kelesztjük, majd közepesen
meleg sütőben világospirosra sütjük. A sütő melege
egyenletes legyen. Abban az esetben, ha a sütő a tészta tetejét
megbarnítaná és a tészta belül még nyers lenne (ezt tésztába
szúrt hurkapálcikával vagy villával próbálhatjuk ki), fóliával takarjuk
le, és lassú tűznél süssük tovább. Ha a tészta teljesen
megsült, könnyen elválik a tepsi oldalától.
  Bor- vagy vaníliasodóval adjuk az asztalra.

010. Darázsfészek

                  2 dkg élesztőt 2.5 dl tejben 4 dkg cukorral felfuttatunk,
majd hozzáadunk 2 tojássárgáját, 15 dkg magarint,
egy csipet sót és 40 dkg lisztet. Jól kidolgozzuk, majd 45 percig
langyos helyen kelesztjük. Kelés után kilisztezett nyújtódeszkára
borítjuk a tésztát, és 1 cm vastagsra, téglalap alakúra nyújtjuk.ű
  10 dkg vajat vagy margarint 14 dkg cukorral habosra keverünk,
és a kinyújtott tésztára kenjük, 10 dkg durvára tört dióval
megszórjuk, és feltekerjük, mint a bejglit. Majd 3 cm széles darabokra
vágjuk és kivajazott lábosba állítjuk, egymástól 2 cm távolságra.
Ezután 30 percig még kelesztjük, majd közepesen
meleg sütőben sütjük. Közben 5 dkg cukrot 1 dl tejben feloldunk,
hozzáteszünk 1 csomag vaníliás cukrot, s ezzel meglocsoljuk.
Ezután még 15 percig sütjük. Ha elkészült, süteményestálra
borítjuk; vaníliasodót adhatunk mellé.

011. Mákosguba, bobajka (karácsonyi tészta)

                                            Jó élesztős kalácstésztát
készítünk, s ebből krumplinudli modjára apró hengerkéket
sodrunk, amelyeket lisztben megforgatunk. Kenetlen tepsiben
megsütjük, rózsaszínűre szárítjuk, majd forró vízzel leforrázzuk.
Ügyeljünk, hogy a tészta — bár megpuhul — szét ne
menjen. Leszűrve róla a vizet, kevés forró zsírba tesszük, majd
mézzel és tejjel megfőtt mákkal összekeverjük.

012. Kapros-túrós lepény

                         2 dl tejből, 1 dkg élesztőből, 1 tojásból,
5 dkg zsírból, 25 dkg lisztből, kevés sóból kelt tésztát készítünk.
Jól kidolgozzuk. Lágy tésztát kapunk, ezt megkelesztjük, ujjnyi
vastagra nyújtjuk és kizsírozott tepsibe tesszük.
⬤ Töltelék: 40 dkg túrót 3 kanál cukorral, 2 tojássárgájával,
1 evőkanál búzadarával, 1 kávéskanál apróra vágott kaporral
jól összekeverünk. Óvatosan, hogy össze ne törjön, hozzáadjuk
a tojások felvert habját. A tölteléket a tésztára kenjük, és lassú
tűzön sütjük. Mielőtt végleg kivesszük a sütőből, 1 evőkanál
tejföl, 1 evőkanál cukor, 1 tojássárgája keverékével megkenjük,
majd 2-3 percre visszatesszük a sütőbe, így a tészta teteje szép
piros lesz.
  A tölteléket készíthetjük cukor nélkül, sóval. Kapor nélkül
egyszerű túrós lepényt kapunk.

013. Toast

           50 dkg liszt negyedrészéből 3 dkg élesztővel kovászt készítünk.
Ha megkelt, beleteszünk 2-3 tojássárgáját, 1-2 dkg cukrot,
6 dkg vajat, kevés sót és a többi lisztet. Annyi tejet keverünk
bele, hogy a rétestésztánál valamivel keményebb legyen.
Letakarjuk, és 30 percig meleg helyen pihentetjük. Két hosszúkás
alakú cipót formálunk belőle. Újra pihentetjük, és ha megkeltek,
megsütjük őket. Másnap vékony szeletekre vágjuk, forró
vajban megpirítjuk és megsózva forrón tálaljuk.

014. Sós kifli és stangli

                          1 kg lisztből, 4 dkg —  kevés tejjel, liszttel és
cukorral megkelesztett — élesztőből, 1 evőkanál zsírból vagy
vajból, 4 evőkanál cukorból, kevés sóból tésztát gyúrunk annyi
tejjel, hogy keményebb kalácstésztaszerű legyen. Jól megdagasztjuk,
6 cipót formálunk belőle és kelni hagyjuk másfél-két
óráig. Azután kinyújtjuk, 10 cm széles csíkokat vágunk belőle,
amit háromszögletűre szeletelünk és kiflikké csavarjuk fel vagy
stanglikat készítünk belőle, tojással megkenjük, sóval, köménymaggal
meghintjük, majd forró sütőben hirtelen sütjük.

015. Sajtos-sós stangli (sör mellé)

                                    4 dkg élesztőből, 4 kávéskanál cukorból
kevés tejjel kovászt készítünk. Ha megkelt, bedagasztjuk
1 kg lisztből, 5 dkg vajból, kevés sóból és tejből készült tésztába,
amibe 12-15 dkg reszelt sajtot is kevertünk. Jól kidolgozzuk.
Tejet annyit adjunk hozzá, hogy kalácstészta keménységű
legyen. 6 cipót formálunk belőle, és másfél-két óráig pihentetjük.
Ha szépen megkeltek, 2 cm vastagra nyújtjuk, és 14-15 cm
hosszú, 2-3 cm széles lapos rudakat vágunk belőlük. Tojással
megkenjük, nedves sóval meghintjük és erős tűznél megsütjük.

016. Pozsonyi kétszersült

                          1 kg liszthez 4 dkg élesztőt, 4 tojást, 10 dkg
vajat, 10 dkg cukrot és kb. 4 dl tejet teszünk. Ebből a masszából
kemény tésztát csinálunk. Amikor szép simára dagasztottuk,
hosszú hurka alakokat formálunk belőle, és meglisztezett gyúródeszkára
tesszük. Itt 6 részre vágjuk, és azokat is hurka alakúra
formáljuk. Vajjal kikent tepsiben kelni hagyjuk, majd forró sütőben
megsütjük. Ha megsültek, hosszában mindegyiket kettévágjuk
és lapos oldalakkal lefelé fordítva ismét tepsibe rakjuk,
a tetejüket megkenjük tojásfehérjével, és durvára vágott mandulával
meghintve újra sütjük, amíg a mandula szépen megpirul.

017. Húsvéti kenyér

                    1 kg lisztet tálba teszünk, a közepébe — kis mélyedésbe —
beleöntünk 5 dkg tejben megfuttatott élesztőt. Belekeverünk
egy kevés lisztet és meleg helyre téve megkelesztjük.
Ezután hozzávegyítünk 3 db elhabart és 2,5 dl langyos tejjel
felöntött tojást, csipet sót, 10 dkg cukrot, 10 dkg vajat, 5 dkg
hámozott, őrölt mandulát, 1 citrom reszelt héját, 10 dkg mazsolát.
A tésztát jól kidolgozzuk. Újra kelesztjük, majd hosszúkás
cipót formálunk belőle, és liszttel meghintett tepsiben ismét kelni
hagyjuk. Tojással megkenjük, és forró sütőben megsütjük.

018. Szász stollni

                   50 dkg lisztből, 2 dkg élesztőből, 3 tojássárgájából,
7 dkg cukorból, ízlés szerinti mennyiségű fahéjból, reszelt citromhéjból,
szerecsendióból, csipet sóból és 3 dl tejfölből vagy
tejszínből tésztát készítünk, amelybe lassanként beleöntünk 20
dkg olvasztott vajat. Végül 10 dkg mazsolát és 5 dkg hámozott,
őrölt mandulát keverünk bele. Ha jól kidolgoztuk, letakarjuk
és langyos helyen megkelesztjük, majd lisztes deszkára borítva
hosszú, csúcsos végű cipó alakokat formálunk belőle. Kikent,
meglisztezett tepsire tesszük és ujjunkkal hosszában egy mélyedést
nyomunk bele, ezután letakarjuk és újra megkelesztjük.
Vajjal megkenjük, és 30 percig sütjük közepesen meleg sütőben.
Ha kivettük a sütőből, újra megkenjük vajjal.

019. Mazsolás stollni

                      25 dkg lisztből 5 dkg élesztővel és kevés langyos
cukros tejjel kovászt készítünk. Ha megkelt, hozzáteszünk 25
dkg margarint, 10 dkg cukrot, kevés sót, 1 citrom reszelt héját,
75 dkg lisztet és annyi tejet, hogy ne legyen nagyon kemény a
tészta. Simára gyúrjuk, és belekeverünk 5 dkg mazsolát, 5 dkg
hámozott, vagdakt mandulát. A tésztát 30 percig pihentetjük,
majd hosszúkás kalács formára fonjuk és nem túl forró sütőben
megsütjük. Sütés után olvasztott vajjal kenjük és porcukorral
hintjük meg.

020. Savarin I. (Francia kalács)

                                 25 dkg lisztből, 2 dkg élesztőből és
langyos tejből vékony krémszerű kovászt készítünk. Amíg a
kovász megkel, 15 dkg vajat, 10 dkg cukrot és 2 tojássárgáját
kevés sóval jól elkeverünk, 25 dkg lisztet, kevés citromhéjat,
3-4 dkg mazsolát vegyítünk bele, majd a közben megkelt kovásszal
együtt jól kidolgozzuk, mint a fánktésztát, és vajjal kikent,
kilisztezett tepsibe töltjük. Ha megkelt, jó meleg sütőben
kisütjük. Sütés után a közben rummal összekevert porcukrot a
tésztára simítjuk. Pogácsaszaggatóval kiszaggatjuk.

021. Savarin II.

                 50 dkg liszt negyedrészéből 2 dkg élesztővel és kevés
tejjel kovászt készítünk. Ha ez megkelt, összekeverjük a többi
liszttel. Egy dl meleg tej és 2 tojás segítségével tésztát gyúrunk
belőle. Addig dagasztjuk, míg egészen sima nem lesz. Ekkor,
folytonos dagasztás közben, újra hozzávegyítünk 1 tojást, majd
25 dkg margarint vagy vajat, késhegynyi sót, 1 evőkanál porcukrot.
Folytatjuk a dagasztást és még 3 tojást dolgozunk bele
(egyenként), végül pedig 6 dkg apróra vágott narancshéjat. A
tésztát vajjal kikent, 5 dkg hámozott, apróra vágott mandulával
(vagy dióval) meghintett tepsibe öntjük, megkelesztjük, és
forró sütőben megsütjük. Ánizzsal ízesített sziruppal megöntözzük.
Kihűlés után szeleteljük.

022. Kuglóf I.

               20 dkg habosra kevert vajhoz egyenként 5 egész tojást
és minden tojás után egy csapott evőkanál lisztet teszünk. 2 dl
tejben 3 dkg élesztőt megkelesztünk és a vajhoz keverjük. Még
30 dkg lisztet, 5 dkg mazsolát, kevés sót, 1-2 evőkanál cukrot,
fél citrom reszelt héját adunk hozzá. Formába öntjük, 1 órát kelesztjük.
A kikent, kilisztezett formát csak egyharmadáig töltsük
meg, hagyjunk helyet a kelésnek. Előmelegített sütőbe tegyük,
de közepes lángon a sütőtől függően 35-40 percig süssük.

023. Kuglóf II.

                10 dkg vajat 10 dkg cukorral és 3 tojássárgájával habosra
keverünk, 2 dkg élesztőt fél dl tejben felfuttatunk. Adunk
hozzá 5 dkg mazsolát, citromhéjat, vaníliás cukrot, csipetnyi sót
és még 2 dl tejet. Ezután 40 dkg liszttel összekeverjük, majd kizsírozott
kuglófsütőbe öntjük. 50 percig langyos helyen kelesztjük
és 30 percig egyenletes meleg sütőben sütjük. Sütés után
deszkára borítjuk, és bőségesen megszórjuk vaníliás cukorral,
vagy olvasztott csokoládéval vonjuk be.

024. Kuglóf III.

                 15 dkg habosra kavart vajba belehabarunk egyenként
6 tojássárgáját, és minden sárgájához egy kevés cukrot
úgy, hogy az egész mennyiség egy púpozott evőkanálnyi legyen.
Azután beleteszünk 3 dkg — egész kevés tejben felfuttatott —
élesztőt és végül 30 dkg lisztet és a tojások kemény habját.
Mindezeket egészen lassan, részletekben és folyton kavargatva.
A kuglófformát kikenjük vajjal, meghintjük mandulával és
morzsával, majd beletesszük a tésztát. Lassú tűznél sütjük.

025. Budai kuglóf

                  10 dkg vajat habosra kavarunk 5 dkg cukorral. Beleteszünk
egyenként 3 tojássárgáját, hozzáadunk egy csipet sót,
3 dkg — kevés tejben felfuttatott — élesztőt, 30 dkg lisztet, pár
szem mazsolát és 2 dl tejet, valamint a tojások felvert habját.
Kikent, kilisztezett formába öntjük a tészta felét. A maradék
masszához 1 evőkanál kakaót keverünk, és a sárga tésztára borítjuk.
1 óra hosszáig kelesztjük, majd megsütjük.

026. Kakaós kuglóf

                   2 dkg élesztőt, 2 kávéskanál cukorral 3 dl tejben
felfuttatunk. 45 dkg lisztet, sót, 5 dkg porcukrot, 1 csomag vaníliás
cukrot, 3 tojássárgáját, 10 dkg olvasztott vajat keverünk
hozzá. Jól kidolgozzuk, és megkelesztjük. Lisztezett gyúródeszkán
kinyújtjuk, olvasztott vajjal meglocsoljuk, meghintjük 5
dkg kakaóval és 10 dkg mazsolával, majd összecsavarjuk. Kikent
kuglófsütőbe tesszük, kissé ismét megkelesztjük, és előmelegített
sütőben megsütjük. Sütés után a tetejét porcukorral meghintjük.

027. Grazi kuglóf

                  20 dkg vajat 10 dkg porcukorral habosra kavarunk,
1 egész tojást és 3 tojássárgáját keverünk bele. 2 dkg élesztőt
1,5 dl tejben felfuttatunk, és a tojásos vajhoz keverjük. Kevés
sót, reszelt citromhéjat, 10 dkg mazsolát és 40 dkg lisztet adunk
hozzá, majd a tojások keményre vert habját. A tésztát formába
öntjük, megkelesztjük, és a szokásos módon megsütjük.

028. Lipcsei kuglóf

                    20 dkg vajat habosra kavarunk, majd egymás
után belevegyítünk 4 tojássárgáját, 10 dkg porcukrot, egy csipet
törött szerecsendiót, néhány evőkanál tejszínt (amelyben előzőleg
feloldottunk 2 dkg élesztőt), késhegynyi sót, 35 dkg lisztet,
5 dkg darált mandulát, 1 citrom reszelt héját és 4 tojás keményre
vert fehérjét. Vajjal kikent, liszttel meghintett kuglófformába
töltjük, lassan sütjük, ha kész, rögtön deszkára borítjuk.

029. Rácpite

             40 dkg lisztből 4 tojássárgájával, 10 dkg vajjal, 2 dkg
élesztővel, kis sóval, 2 evőkanál cukorral és szükség szerinti
mennyiségű tejjel sűrű piskótaszerű tésztát kavarunk. Kikent
tepsibe tesszük és megkelesztjük. Amikor megkelt, megkenjük
lekvárral, meghintjük 15 dkg darált dióval, és rátesszük a 4 tojás
habbá vert és 20 dkg cukorral elkevert fehérjét. Lassú tűznél sütjük.

030. Húsvéti kalács

                    5 dkg élesztőből 10 dkg liszttel, 5 kávéskanál
cukorral és langyos tejjel kovászt készítünk, és fél óráig kelesztjük.
6 dkg porcukrot 5 tojássárgájával habosra kavarunk, belekeverünk
20 dkg lisztet, ízlés szerint reszelt citromhéjat, 1-2
evőkanálnyi rumot, és végül hozzáadjuk a jól megkelt kovászt
is. Kidolgozzuk, és meleg helyen 1 óra hosszat kelesztjük.
  Ezután újra habosra kavarunk 5 tojássárgáját 10 dkg vajjal
és 5 dkg cukorral, hozzávegyítünk 40 dkg lisztet, a megkelt tésztával
együtt jól kidolgozzuk, miközben csipet sót és — ha kell —
kevés langyos tejet is adunk hozzá. Meglehetősen kemény
legyen a tészta. Most újra 1 óra hosszáig kelesztjük, majd meglisztezett
gyúródeszkára borítva kerek cipókat formálunk belőle,
ezeket kerek fehér kartonlapokra téve helyezzük a tepsibe.
A cipókat megkenjük vajjal, és újra 1 óra hosszáig kelesztjük.
Közben kétszer jól megkenjük tojással. Végül az egyik oldalukon
éles késsel mélyen bevágjuk, és közepes tűznél barnapirosra
sütjük.

031. Kürtőskalács (erdélyi lakodalmas sütemény)

                                                Ezt a rendkívül
kedvelt tésztát megfelelő eszközökkel, parázs fölött süthetjük.
Sok helyen van szabad sütési lehetőség, ahol nemcsak húst, hanem
a kürtőskalácsot is elkészíthetjük. A kürtőskalácssütő egy
kb. 10 cm átmérőjű és 35 cm hosszú fahenger, amelynek közepén
áthalad egy vékony vasrúd, egyik végén egy 10 cm hoszú
támasztó-, a másikon egy 60 cm hosszú forgatóvas van. A tűz
két szélére téglákat állítunk, ezekre helyezzük a forgatóvasat.
  Hozzávalók: 1 kg liszt, 1 egész tojás és 3 tojássárgája, 5 evőkanál
porcukor, 10 dkg vaj, 3 dkg élesztő, 8 dl tej, pici só. Beszóráshoz
15 dkg cukor, 10 dkg vágott dió, kenéshez 15 dkg vaj.
  Az anyagokból nagyon jól kidolgozott kelt tésztát készítünk, a
megszokottnál keményebbet. Ruhával letakarva 1 óráig kelesztjük.
Ezalatt faparázzsal ellátjuk a tűzhelyet. A sütőfát bevajazzuk,
és a szórásra való cukrot, diót előkészítjük.
  A tésztából kb. 15 dkg-os adagot kiveszünk, lisztezett deszkán
ujjnyi széles hengert sodrunk belőle, és megszakítás nélkül,
csigavonalban, hézagosan a fára csavarjuk. Ujjunkkal lelapítjuk,
és a sütőfát parázs fölé két téglára helyezve, állandó forgatás
mellett nem túl gyorsan sütjük a tésztát. Ha már egyenletesen
pirulni kezd, kenőtollal olvasztott vajat kenegetünk rá, és teaszűrőn
keresztül porcukorral mindegyik oldalát beszórjuk. A
cukor a további sütés folyamán megpirul és a tészta szép karamellbevonatot
kap. A sütési idő kb. 10-15 perc. Ha a közepe
erősen pirul, a parazsat a szélek felé húzzuk. Amikor már
egyenletes világosbarnára sült, a sütőfát függőlegesen tartjuk,
és deszkára lerázzuk a tésztát. Egyenesen álló kürtőt kapunk.
Sütés után a sütőfát pár percig hűtjük, eközben a következő
tésztát nyújtjuk.
  Tetejét beszórhatjuk cukros dióval vagy mandulával is. Ez
esetben a tésztát a hengeren sütés előtt tojásfehérjével megkenjük
és cukros dióba forgatjuk. Lassabban sütjük, mint az előbbit, mert a dió
hamar megbarnul. A sütéshez két személy kell, hogy a munka
haladjon. Tálalása úgy történik, hogy a kürtőskalácsot hosszában
éles késsel kettévágjuk és kétujjnyi szeletekre daraboljuk, vagy
egészben tesszük az asztalra és ott a csavarok mentén a tésztát
széttörjük. Frissen fogyasztva a legjobb.

------------------------------------------------------------------------
Zsírban sült tészták
------------------------------------------------------------------------

A zsírban sült tésztáknál nagyon fontos a sütési mód. A zsiradékot
— a háztartások többségében már nem zsírt, hanem olajat
használnak — felmelegítjük, mielőtt a tésztát beletesszük. Ügyelnünk
kell a hőfokra, ha forró az olaj vagy zsír, a tészta külseje
gyorsan sül, és belül nyers marad. Ha hideg zsírba vagy olajba
tesszük, sok zsiradékot szív magába a tészta.

032. Szalagos fánk

                   3 dl tejet meglangyosítunk, belemorzsolunk 3 dkg
élesztőt, és beleteszünk 1 evőkanál porcukrot. Amikor az élesztő
megkel, 5 dkg vajjal, 2 tojássárgájával, 1 pohárka rummal, késhegynyi
sóval és 50 dkg liszttel közepes keménységű kelt tésztát
készítünk. Nagyon jól kidolgozzuk, ennek következtében
elég lágy tésztát kapunk. Langyos helyen másfélszeresére kelesztjük.
A kelés után nyújtódeszkára borítjuk és ujjnyi vastagra
nyújtjuk. Fánkszaggatóval kiszaggatjuk, ruhával letakarva
még 30 percig kelesztjük. A fánkot középforró zsírban,
egyenletes tűzön sütjük.
  A sütésnél vigyázzunk arra, hogy a deszkán fekvő fánk felső
része kerüljön a zsírban alulra. Sütés elején az edényt fedjük
be. Megfordítás után vegyük le róla a fedőt. A pirosra sült fánkot
szűrőkanállal szedjük ki, és még melegen szórjuk meg vaníliás cukorral.

033. Alma bundában

                   5 dl langyos tejbe 1 evőkanál cukrot teszünk,
és 2 dkg élesztőt morzsolunk. Adunk hozzá 1 tojást, kevés sót
és annyi lisztet, hogy jó sűrű palacsintatészta legyen. Kétszeresére
kelesztjük.
  A meghámozott almák magházát eltávolítjuk és karikára vágjuk.
Az almaszeleteket a tésztába mártjuk, forró zsírban vagy
olajban mindkét oldalát megsütjük és fahéjas cukorral meghintjük.
Tartalmas leves után jó ebédétel.

034. „Kirántott egér” (csokoládéöntettel)

                                          50 dkg lisztből 6 tojássárgájával,
6 dkg olvasztott vajjal, 5 dkg porcukorral, 4 dl tejjel,
1 evőkanál rummal, 2 dkg élesztővel és egy csipet sóval fánktésztát
csinálunk, erősen kidolgozzuk, s utána pihentetjük, amíg
jól megkel. Az „egérkéket” kávés- vagy evőkanállal forró zsírba
szaggatjuk, s mindkét oldalukon megsütjük. Csokoládéöntettel
tálaljuk, de feladhatjuk úgy is, hogy mindegyik kis „egérkét“
reszelt csokoládéba hengergetjük.

035. Forgácsfánk

                 6 tojás sárgáját 2 dl tejföllel, 50 dkg liszttel, 2 evőkanál
cukorral és 2 evőkanál rummal összegyúrjuk. 30 percig
pihentetjük. Levestészta vékonyságúra kinyújtjuk, és derelyevágóval
téglalap alakúra felvágjuk. A közepén a szélekkel párhuzamosan
kétszer bevágjuk, és forró olajban vagy zsírban kisütjük.
Még melegen vaníliás cukorral megszórjuk.

036. Tejfeles fánk

                   4 tojássárgáját elhabarunk 2 dl tejföllel és folytonos
kavarás közben meglangyosítjuk. 2 dkg élesztőből kevés tejjel
és liszttel kovászt készítünk, amelyet, amikor megkelt, összevegyítjük
60 dkg liszttel, sóval, kevés cukorral és 2 dl langyos
tejjel. Kidolgozzuk. Langyos helyen megkelesztjük, pogácsaszaggatóval
kiszaggatjuk, ismét kelesztjük 30 percig, és végül
bő forró zsírban kisütjük.

037. Cseh fánk (tarkedli)

                          40 dkg lisztet egy 3 literes fazékba öntünk.
Közepébe mélyedést készítünk, ebbe öntünk 2 dl langyos
tejet, 2 dkg cukrot, majd hozzá morzsolunk 2 dkg élesztőt. Kissé
megkelesztjük. Ehhez a kovászhoz keverünk 2 tojássárgáját, sót,
még 3 dl tejet, és az egészet fakanállal vagy robotgéppel jól felverjük.
Egészen gyenge, lágy tésztát kapunk, amit melegített
fedővel lefedünk és 45 percen át kelesztünk. Hozzákeverjük a
2 tojás felvert habját, majd néhány percig még kelesztjük.
  Tükörtojássütőben vagy serpenyőben zsírt forrósítunk, zsíros
kanállal a tésztából beleszaggatunk és nem túl gyorsan, hogy a
közepe is átsüljön, mindkét oldalát megsütjük. Cukorral meghintve
— lekvárral —, melegen tálaljuk. Négy személyre a fele
mennyiség is elegendő.

038. Túrós kolbász

                   4 evőkanál friss túrót elkeverünk 3 evőkanál tejföllel,
1 tojással, reszelt citromhéjjal, és annyi liszttel, hogy jól
lehessen formálni. 2 dkg elmorzsolt élesztőt is adunk hozzá.
Lisztes kézzel kolbászokat formálunk belőle, kissé kelni hagyjuk
és forró olajban kisütjük. Cukorral meghintve tálaljuk.

039. Túrófánk

              25 dkg lisztet gyúródeszkán 20 dkg vajjal összedolgozunk,
majd adunk hozzá 25 dkg friss, áttört tehéntúrót, 2 tojássárgáját,
kevés sót, fél csomag sütőport és 12 dkg cukrot. A jól
összegyúrt tésztát lisztezett deszkán ujjnyi vastagra nyújtjuk,
pogácsa- vagy fánkszaggatóval kiszaggatjuk. Forró zsírban vagy
olajban világosbarnára sütjük.

040. Túrós krokett

                   25 dkg túrót elkeverünk 3 evőkanál tejföllel, 1
egész tojással, reszelt citromhéjjal, 3 evőkanál cukorral, 1 dkg
tejben áztatott élesztővel, 5 dkg mazsolával és annyi liszttel,
hogy jól összeálljon. A tésztát 30 percig hagyjuk kelni, majd
kézzel kis hengerformákat (kroketteket) formálunk belőle. Forró
zsírban vagy olajban zsemleszínűre sütjük. Cukorral meghintve
tálaljuk.

041. Metélt fánk

                 50 dkg lisztből, egy egész tojásból és kettőnek a sárgájából
metéltnek való tésztát gyúrunk. Széles metéltre vágjuk
fel, és 1 liter forró tejben addig főzzük, míg a tej egészen elfő.
Közben belevegyítünk 10 dkg hámozott, őrölt mandulát, 10 dkg
cukrot és egy csomag vaníliás cukrot. Ha készen van, vajjal összekeverjük,
meglisztezett deszkára borítjuk, pogácsaszúróval
kis fánkokat szaggatunk belőle, tojásban, morzsában bundázzuk
és forró zsírban megsütjük. Vaníliás cukorral meghintve tálaljuk.

042. Rózsafánk

               25 dkg lisztet, 5 dkg porcukrot, csipet sót, 2 egész
tojást, 2 tojássárgáját, 2 evőkanál tejfölt összegyúrunk. Lisztezett
gyúródeszkán vékonyra kinyújtjuk, majd fánkszaggatóval
kiszaggatjuk, 5 db-ot egymásra rakunk, széleit bevagdossuk és
ujjunkkal benyomjuk a közepét. Olajban mindkét oldalát átsütjük,
de nem hirtelen. Papírszalvétára szedjük, hogy az olaj lecsorogjon.
Vaníliás cukorral megszórjuk, és közepébe egy meggyet
vagy lekvárt teszünk.

043. Pészah kremzli

                    Ahány személyre készítjük, annyi tojássárgáját
összekeverünk csipet sóval, kis cukorral, ízlés szerinti törött
fahéjjal, kevés citromlével, 1 evőkanál olvasztott libazsírral és
annyi gorombára tört macesszal (pászkával), hogy híg tészta legyen
belőle. Egy óráig pihentetjük, aztán belevegyítjük a tojások
keményre vert habját. Kis edényben bő zsírt forralunk,
majd kanállal beleszaggatjuk a tésztát. Kisütjük, meghintjük
fahéjas cukorral és forrón tálaljuk.

044. Rizspogácsa

                 20 dkg rizsből tejberizst készítünk, megcukrozzuk.
Ha kihűlt, belekeverünk 3-4 tojássárgáját és lisztes gyúródeszkára
tesszük, ahol közepes nagyságú pogácsákat szaggatunk belőle.
Tojásban és morzsában meghempergetjük, majd forró zsírban
vagy olajban megsütjük. Mindegyik közepére egy-egy kimagvazott
cseresznye- vagy meggyszemet teszünk és tálaljuk.

045. Gyümölcsös rizsgombóc

                           20 dkg rizsből tejberizst készítünk, ízlés
szerint megcukrozzuk, belevegyítünk 3 tojássárgáját és a tojások
kemény habbá vert fehérjét. Lisztes kézzel egy-egy kimagvazott
szilva vagy őszibarack köré gombócokat formálunk belőle.
A mag helyére 1 kávéskanál fahéjas cukrot teszünk. A gombócokat
tojásban és zsemlemorzsában bundázzuk és forró olajban
kisütjük. Cukorral meghintve tálaljuk.

046. Anyós pirulái

                   25 dkg lisztet elkeverünk egy evőkanál cukorral,
3 tojássárgájával, kevés sóval és 2 dl tejjel, amelyben 1 dkg
élesztőt oldottunk fel. Hólyagosodásig kidolgozzuk a tésztát. Ekkor
hozzáteszünk 3 tojás habbá vert fehérjét, és ezzel is jól eldolgozzuk.
30 percig pihentetjük meleg helyen, majd erősen
meglisztezett gyúródeszkára öntjük. A tésztának nagyon lágynak
kell lennie, mert csak úgy lesz jó könnyű. Folytonossan erősen
lisztezve kis pogácsaszaggatóval kiszaggatjuk és fél óráig
még pihentetjük. Bőséges, forró olajban kisütjük, és még forrón
meghengergetjük porcukorral kevert reszelt csokoládéban vagy
csokoládédarában.

047. Tyúkláb

             6 tojásfehérjét 3 evőkanál cukorral habbá verünk, késshegynyi
sót, egy pálinkáspohár rumot, és annyi lisztet teszünk
hozzá, hogy rétestészta lágyságú legyen. Hüvelykujjnyi vastagságúra
kinyújtjuk, majd hosszúkás szalagokat szelünk belőle, és
ezek egyik végét két helyen bevágjuk. Forró olajban kisütjük,
majd vaníliás cukorral meghintjük. Sütés közben a bevágott
rész szétnyílik, mint a tyúkláb.

048. Alma pongyolában

                      Nagy, borízű almákat meghámozunk és kerek
szeletekre vágunk. Cseresznye-, vagy meggylében, esetleg
likőrben megforgatjuk, cukorral meghintjük, majd a megszokottnál
valamivel sűrűbb palacsintatésztába mártjuk és forró
olajban szép világosbarnára sütjük. Fahéjas cukorral meghintve,
melegen tálaljuk. Ugyanígy megsüthetünk kettőbe vágott, érett,
de nem túl érett sárga- vagy őszibarackokat is.

049. Banán à la bonne femme

                            A megtisztított, kettévágott banánokat
a megszokottnál sűrűbb palacsintatésztába mártjuk, majd forró
vajban vagy olajban kisütjük. Vaníliás cukorral meghintve tálaljuk.

050. Sült banán

                A szép érett banán héját lehúzzuk és a gyümölcsöt
hosszában kettévágjuk. Kevés fehérborban felforraljuk, a levét
szitán jól lecsurgatjuk, lisztben meghengergetjük és vajban hirtelen
megsütjük.

051. Bundás narancsszeletek

                            A megtisztított narancsokat karikára
vágjuk vagy gerezdekre szedjük. Rumos szirupban kissé megpároljuk,
leszűrjük, azután híg palacsintatésztába mártva forró
olajban kisütjük, vaníliás cukorban meghengergetjük és forró
sütőbe tesszük, hogy a cukor megpiruljon. Csokoládéöntetet
adunk mellé.

052. Gesztenyepogácsa

                      50 dkg gesztenyemasszához 5 dkg vajat és 4
tojássárgáját keverünk. Kisebb pogácsákat szaggatunk belőle.
Tojásba és zsemlemorzsába mártjuk, forró olajban vagy vajban
kisütjük. Tejsodóval tálaljuk.

053. Részeg barát

                  Vékonyra vágott zsemleszeleteket gyengén borba
mártunk. Kettőt-kettőt megkenünk és összeragasztunk barack,
esetleg málnalekvárral. Tojásba, morzsába bundázzuk. Készíthetjük
kis vajas kiflikből is. Forró olajban kisütjük.

------------------------------------------------------------------------
Rétestészták
------------------------------------------------------------------------

A rétes készítésének első feltétele a jó liszt. Ha a liszt minősége
bizonytalan, egy tojás hozzáadásával növeljük annak fehérjetartalmát.
  50 dkg lisztet tálban 1 diónyi zsírral elmorzsolunk, és 4-4,5 dl
langyos, sós vízzel puha tésztát gyúrunk belőle. Jól kidolgozzuk,
hogy ruganyos legyen. Ekkor két cipóba osztjuk, de vigyázzunk,
hogy se a tetején, se az alján ne legyen gyűrődés. Korong
alakúra formáljuk, majd a tetejét megkenjük langyos zsírral
vagy olajjal. Mindegyiket külön-külön fedjük le melegített lábassal.
Meleg helyen készítsük, és pihentessük 15-20 percig. Egy
nagy asztalt terítsünk le sima abrosszal, gyengén szórjuk be
liszttel, tegyük az asztal közepére a tésztát, és nyújtófával kicsit
nyújsuk ki. Ezután vékonyan kenjük meg zsírral, és kézfejünk
segítségével kezdjük nyújtani. A nyújtást addig végezzük körbe-körbe
az asztal körül, amíg annak széleit is betakartuk, és a
tészta még mindig nyújtható. A rétestésztának hártyavékonyságúnak
kell lennie! A széleit kezünkre csavarva leszedjük, néhány
csepp vízzel összegyúrjuk, pihentetjük, majd újra kinyújtjuk.
  A tésztát egyharmad részéig finom morzsával gyéren megszórjuk
és a tölteléket ráhintjük vagy kenjük, ahogy az anyag
megkívánja. A töltelék ne legyen túl sok. Az abrosz széleit felemelve,
a tésztát laposan és lazán összecsavarjuk. A tepsi hosszának
megfelelően rudakra vágjuk, tetejét zsírral megkenjük
és zsírozott tepsibe helyezzük.

⬤ Almatöltelék: 1 kg almát meghámozunk, lereszelünk, majd
addig pároljuk, amíg a levét elfővi. Ezután 8-10 dkg cukorral
édesítjük, fahéjjal ízesítjük. Ha érett, puha almánk van, nyersen
is használhatjuk. Leszeletelve vagy lereszelve cukorral meghintjük.
20 percig állni hagyjuk és a levétől kicsavarjuk. A
nyers alma alatt a tésztát bővebben szórjuk morzsával.
⬤ Meggy- és cseresznyetöltelék: Mindkettőből egy rétesre 50
dkg-ot veszünk. Kimagvazzuk, levét gyengén kinyomkodjuk, a
morzsával hintett tésztára egyenletesen elhintjük, végül fahéjas
cukorral szórjuk meg. Mákkal vegyítve is finom.
⬤ Túrótöltelék: 30 dkg túrót összekeverünk 1 evőkanál tejföllel,
1 tojással, 2 evőkanál cukorral, 1 evőkanál darával, reszelt
citromhéjjal, vaníliás cukorral, 5 dkg mazsolával. A tésztát darával
hintjük meg, erre kerül a túrótöltelék.
⬤ Diótöltelék: 15 dkg dió, 10 dkg cukor, 2-3 kanál tej. A darált
diót a cukorral elvegyítjük, és a rétesre szórjuk.
⬤ Máktöltelék: 15 dkg darált mák, 10 dkg cukor, 2-3 evőkanál
tej, citrommhéj, vaníliás cukor
⬤ Rizstöltelék: 10 dkg rizst tejben megfőzünk, 2 kanál cukorral,
1 csomag vaníliás cukorral ízesítjük. Kihűlve kenjük a tésztára.
Készíthetjük a rizstölteléket úgy is, hogy a kihűlt tejberizshez
adunk két tojássárgáját, 3 dkg vajat, a tojások felvert
habját és pár dkg mazsolát.
⬤ Káposztatöltelék: 80 dkg fehér káposztát legyalulunk vagy
lereszelünk. Gyengén megsózzuk, és 30 percig állni hagyjuk.
5 dkg zsírt megforrósítunk, a káposztát először fedő alatt, nagyon
kevés víz hozzáadásával pároljuk, majd amikor félig megpuhult,
fedő nélkül sárgára pirítjuk. Ízlés szerint sóval, borssal
vagy cukorral ízesítjük. A káposztás rétest cukrozás nélkül,
forrón tálaljuk.

054. Kígyórétes

                2 dkg élesztőt 1 dl langyos tejben, 1 kávéskanál cukorral
felfuttatunk. 25 dkg vajat vagy margarint jó habosra keverünk,
majd hozzáadunk 2 evőkanál cukrot, 1 egész tojást, 1
tojássárgáját, csipetnyi sót, a felfuttatott élesztőt és végül
50 dkg lisztet.
  Deszkán könnyedén összegyúrjuk, négy cipóra osztjuk. A cipókat
henger alakúra sodorjuk, és kb. 50 cm hosszú, 25 cm széles
lapokat nyújtunk belőlük. A lap hosszabb oldalait kb. 8 cm
szélességben bevagdaljuk. A sima közepét darával vagy finom
morzsával megszórjuk, és ráhelyezzük a tölteléket. Most a bevagdalt
széleket keresztbe, egymásba hajtogatjuk, tojással megkenjük,
és jó meleg sütőben gyorsan megsütjük. Mint általában
a rétest, ferdén szeletelve vágjuk, megcukrozzuk, frissen tálaljuk.
  A tölteléket úgy készítjük, mint a rétesnél.

055. Rántásos rétes

                    5 dkg lisztből, 8 dkg margarinból világos rántást
készítünk, amit hagyunk kihűlni. 30 dkg lisztet, 2 dl tejfölt, 1
egész tojást, csipetnyi sót összeygúrunk, majd vékonyra kisodorjuk.
Erre rákenjük a hideg rántást, és mint a bejglit, összegöngyöljük.
Ezután fél órát állni hagyjuk, majd 6 részre osztjuk.
Minden részt vékonyra kinyújtunk, és megkenjük olvasztott
zsírral. A tészták közepébe tölteléket teszünk, össszehajtogatjuk
és kisütjük.

------------------------------------------------------------------------
Hajtogatott leveles vajastészták
------------------------------------------------------------------------

A leveles vajastészta nem tartozik az egyszerű készítmények
közé. Nagy figyelmet, gondot és főleg gyakorlatot kíván. Nem
drága sütemény, ezért érdemes a készítését megtanulni. A lényege,
hogy a többszöri hajtogatással a tészta réteges, leveles
lesz. Alapanyaga a liszt és a vaj. Legjobb hozzá a rétesliszt, vaj
helyett bátran használhatjuk a Rama margarint.
  Hozzávalók: 50 dkg liszt, 50 dkg vaj vagy margarin, 2,5 dl hideg 
víz, 1 dkg só, 1 kanál ecet vagy citromlé.
  1. A kimért lisztből 5 dkg-ra valót elveszünk és a vajhoz adjuk,
de előbb a vajból is elveszünk 5 dkg-ot. A vajat az 5 dkg
liszttel gyorsan összegyúrjuk, hogy kezünk melegétől ne olvadjon
meg. Lapos négyszöget formálunk belőle, és ezt a vajastésztát
hideg helyre tesszük.
  2. A lisztet az 5 dkg vajjal elmorzsoljuk, közepébe öntjük a
víz egy részét, a sót és egy kanál ecetet vagy fél citrom levét (a
savak a tésztát könnyítik), majd a többi szükséges mennyiségű
hideg vízzel középkeménységű rétestésztát gyúrunk, és addig
dolgozzuk, amíg a kézről és a tálról elválik és belül lyukacsos
lesz. Ezután a tészta tetejét bevagdaljuk és 20-30 percig pihentetjük.
  3. Most következik a vajas- és a rétestészta összedolgozása,
illetve a vaj beburkolása. A rétestésztát lisztezett deszkán nyújtófával
négyszög alakúra kinyújtjuk, kb. fél cm vastagságúra.
A vajastésztát középre helyezzük, és a rétest minden oldalról ráhajtjuk.
  4. Hajtogatás: A beburkolt tésztát a nyújtófával megnyomkodjuk
és téglalap alakúra kinyújtjuk, ezután háromszorosan
egymásra hajtjuk. Mindjárt utána újra kinyújtjuk, de úgy, hogy
a hajtogatás iránya szembe legyen velünk, vagyis a végek befelé
kerüljenek. A téglalap alakúra kinyújtott tésztát most négyszeresen
hajtjuk össsze: jobbról középre, balról középre és az
egészet könyv alakba egymásra hajtjuk. Ezután 20 percig pihentetjük,
hideg helyen. Ismét kinyújtjuk, háromszorosan hajtjuk
egymásra, és újra 20 percig pihentetjük. Most következik a negyedik
hajtogatás, amikor négyszeresére hajtjuk össze a tésztát,
és újra pihentetjük. Összesen tehát négyszer nyújtjuk ki. Ha a
tésztát este készítjük el másnapra,, akkor este kinyújtjuk kétszer,
és másnap reggel újra kétszer. Az éjszakai hosszabb pihenésre
a tésztát nejlonba takarjuk, mert különben a teteje megszárad,
a tészta nehéz lesz, nem emelkedik jól fel. Nagyobb
mennyiséget mélyhűtőben tárolhatunk.
  A hajtogatott leveles vajastésztát többféleképpen felhasználhatjuk.
Ebből készül a krémes lepény, franciakrémes, habtekercs,
búrkifli, habos lepény, tirolirétes, vajaspogácsa, sajtosrúd stb.

056. Krémes

            A kész vajastésztát 2-3 mm vékonyra kinyújtjuk, és két
akkora lapra vágjuk, mint a sütőlemez (valamivel nagyobbak lehetnek,
az összehúzódás miatt), majd külön-külön megsütjük.
A krémet melegen öntjük rá, mert később a krém „törik”.
A másik kisült lapot egyforma kockákra vágjuk, és a krém tetejére
helyezzük. A kockák mentén késsel felszeleteljük. Lapos
tálra helyezzük és cukorral meghintjük.
⬤ Vaníliakrém: 8 tojássárgáját elkeverünk 10 dkg cukorral, azután
hozzáadunk 5 dkg lisztet, 2 dkg zselatint, és lassan hozzákeverünk
5 dl tejet. Gyenge tűznél sűrű krémet főzünk belőle,
amikor megfőtt, hozzákeverünk 1 vaníliás cukrot. Amíg hűl, a
tojások fehérjéjéből nagyon kemény habot verünk, ezután 15
dkg cukorral tovább verjük. A langyos krémet fokozatosan a
felvert habhoz vegyítjük, és azonnal ráöntjük az alsó lapra. Később
a krémmel nem lehet dolgozni, mert nagyon kemény lesz.

057. Franciakrémes

                   A franciakrémesnél szintén 2 vékony lapot sütünk
a vajastésztából. A vaníliakrém fél mennyiségét készítjük
el, ezzel az alsó lapot megkenjük. 5 dl tejszínből kemény habot
verünk, amit rásimítunk a kihűlt krémre majd ráhelyezzük a
másik lapot. A fedőlapot bevonjuk 20 dkg cukorból készült fondantnal.
A fondant (leírását lásd a Bevonatok, édes mártások
című fejezetben) erős kávéval világosbarnára festjük. A tésztát
a krémeshez hasonló módon szeleteljük.

058. Habtekercs

                A vajastésztát 2 mm vékonyságúra kinyújtjuk.
A tészta egyik oldala kb. 60 cm hosszú legyen. Most 2 cm széles
és 60 cm hosszú csíkokra vágjuk és habtekercsformára felcsavarjuk
úgy, hogy a csíkok fél cm szélesen fedjék egymást.
A sütőlemezre úgy tegyük, hogy a végek alulra kerüljenek. Tojással
megkenjük és forró sütőben sütjük. Még melegen óvatosan
kihúzzuk a formákat. Tenyerünkkel átfogjuk a tekercset, a
másik kezünkkel a formát gyengén megcsavarjuk és a tésztából
kihúzzuk. Ha kihűltek a tekercsek, tejszínhabbal megtöltjük.
A tejszínhabot tojáshabbal is helyettesíthetjük.
⬤ Forrázott tojáshabtöltelék: 1 tojásfehérjéhez 6-8 dkg cukrot
veszünk, vaníliával ízesítjük. A cukorból kb. fél dl vízzel szirupot
főzünk, egészen addig, amíg ha egy villát belemártunk és ráfújunk,
gömböcskék keletkeznek. (Ez a próbája a sűrű cukorszirupnak.)
Közben a tojásfehérjét keményre felverjük, amíg olyan kemény
lesz, hogy a habverőn megáll a hab.

059. Búrkifli

              A vajastésztát 3-4 mm vékonyra kinyújtjuk és 10 cm
széles csíkokra vágjuk. Közepére hosszában rákenjük a diókrémet.
A tésztát henger alakúra felcsavarjuk és 12 cm hosszú darabokra
vágjuk. A darabkákat patkószerűen meghajlítjuk, sütőlemezre
tesszük. Tetejét tojással megkenjük és durvára vágott
dióval meghintjük. Forró sütőben sütjük.
⬤ Töltelék: 2 tojás fehérjét habbá verjük, majd 15 dkg porcukrot,
15 dkg darált diót, 2 evőkanál morzsát és citromhéjat keverünk
hozzá.

060. Hablepény

               Leveles vajastésztát készítünk, vékonyra kinyújtjuk,
és két lapban megsütjük. 3-4 cm vastagon rákenjük a következő
krémet: 20 dkg porcukrot kb. 1 dl vízzel szálasodásig főzünk,
majd 6 tojás fehérjéből jó kemény habot verünk, amibe vékony
sugárban lassacskán beleöntjük a cukrot. Közben folyton verjük
a habot. Ezután a habverővel nagyon lassan és magasra emelve
a habmasszát, lehűtjük. Miután az alsó lapra rákentük a tölteléket,
ráhelyezzük a felső lapot. Ajánlatos a felső lapot ráhelyezés
előtt akkorára feldarabolni, amekkora szeleteket akarunk.
Ezután vizes késsel felvágható a habos alsó rész is.

061. Hablepény gyümölccsel vagy kakaóval

                                         25 dkg vajból és 25 dkg
lisztből vajastésztát készítünk. Két lapot sütünk belőle, mint a
krémesnél. 6 tojás habjából és 25 dkg cukorból forrázott habot
készítünk (lásd Hablepény), amelyet tetszés szerint kakaóval,
málnával, eperrel vagy sárgabarackkal ízesíthetünk. Kakaóval
ízesítve 3-4 dkg kakaót és egy vaníliás cukrot adunk a habhoz.
Málnából, eperből 1 csészére valót veszünk. Ha nagy szemű az
eper, darabokra vágjuk. A barackot megpárolva, vagy lekvár
formájában adjuk a habhoz. A habot a már megsült tésztalapra
kenjük, és úgy helyezzük rá a fedőlapot, mint a krémes lapját.
A felvágásnál is hasonló módon járunk el. Tetejét cukorral megszórjuk,
nyomózsákból tejszínhabrózsát nyomunk minden kocka
tetejére, és egy szem málnával vagy eperrel díszítjük.
  Ezt a süteményt főleg akkor készítsük, ha maradék tojásfehérjénk van.

062. Tiroli rétes

                  20 dkg vajból vagy margarinból és 25 dkg lisztből
vajastésztát készítünk. 3-4 mm vastagra nyújtjuk, majd tepsi
hosszúságú és 15 cm széles csíkokra vágjuk. A csíkokat nyújtófára
csavarva a sütőlapra helyezzük, és ott töltjük meg. A tészta
közepére hosszában helyezzük el a tölteléket. Mielőtt a tölteléket
a tésztára tennénk, jól megszórjuk morzsával, majd a tokteléket
is, hogy a nedvességet felszívja. A tésztalapot mindkét
oldaláról ráhajtjuk a töltelékre. A tészta szélén a vágási felületet
tojással megkenjük, hogy sütés közben ne nyíljon fel. Esetleg
a kimaradt  tésztából 1 cm széles szalagot vágunk, és az
összehajtás felületére hullámos vonalban ráhelyezzük, hogy a
hajtás szét ne menjen. A tésztát forró sütőben megsütjük, és
ferdén szeletelve, cukorral meghintve, melegen tálaljuk. Tölteléke
lehet: alma, cseresznye, meggy, túró, dió (l. a rétesnél).
  Ebből a tésztamennyiségből 3 rúd  rétes készíthető, és mintegy
18-20 darabra vághatjuk.

------------------------------------------------------------------------
Hájas tészták
------------------------------------------------------------------------

A hájas tészták az olcsó, ssokféleképpen felhasználható, finom
készítményekhez tartoznak. A tészta zsiradékát a háj adja.
Többszöri hajtogatással érjük el, hogy a tészta laza legyen.
A hajtogatások közötti pihentetési időre tegyük a tésztát hűtőszekrénybe.

063. Hájas

           50 dkg hájat húsdarálón kétszer átdarálunk, majd 20 dkg
liszttel összegyúrjuk és félretesszük. 40 dkg lisztből, 5 evőkanál
tejfölből, 1 tojássárgájából, 1 evőkanál ecetből egy kevés sóval
rétestésztát készítünk. Jól kidolgozzuk. Kidolgozás után kinyújtjuk,
a lisztes hájat rátesszük. A tésztát a hájra hajtjuk, majd az
egészet a szokott módon hajtogatjuk. A műveletet háromszor végezzük
el, félóránként (l. Hajtogatott leveles vajastészták).

064. Hájas tészta krémeslapnak

                               40 dkg tisztított darált hájat 10 dkg
liszttel jól eldolgozunk, és hűvösre rakjuk. 60 dkg liszttel, 2 evőkanál
tejföllel, 1 egész tojásssal, 1 dl fehérborral vagy 1 evőkanál
ecettel, 1 csapott kávéskanál sóval, ugyanennyi cukorral és annyi
vízzel, hogy rétestésztát tudjunk készíteni, tésztát gyúrunk.
Jól kidolgozzuk, és 15 percig pihentetjük, majd deszkán vékonyra
kinyújtjuk, a hájat rákenjük és felcsavarjuk. Nyújtófával
kissé ellapíthatjuk. Ezután téglalap alakúra nyújtjuk, négyszeresre
összehajtjuk és 20 percig pihentetjük. A nyújtást és hajtogatást
még kétszer megismételjük. Végül 20 percre hideg helyre
tesszük. Tehát összesen négyszer hajtogatjuk a csavarással
együtt. 4 lap készíthető belőle (A krém készítését l. a Krémes
címszó alatt.)

065. Hájas tészta (más módon)

                              1 kg lisztet 7 dkg cukorral, 2 egész
tojással, 2 dkg élesztővel, s annyi tejjel vagy fehérborral eldolgozunk,
hogy rétestészta keménységű tésztát kapjunk. Fél óráig
pihentetjük. 50 dkg hájat a hártyától megtisztítunk, húsdarálón
kétszer átdaráljuk, és 10 dkg liszttel összegyúrjuk. A tésztát vékonyra
kisodorjuk, felét megkenjük a hájjal, a másik felét ráhajtogatjuk.
Így pihentetjük fél órát. Azután kisodorjuk, hajtogatjuk.
Négyszer ismételjük a hajtogatást, azután sütjük. Másnap
is meg lehet sütni, de akkor csak háromszor hajtogassuk, és
közvetlenül sütés előtt még egyszer. Lekvárral vagy krémmmel
töltve fogyasztjuk.

066. Hájas sütemény

                    50 dkg lisztből, 40 dkg hájból, 1 tojássárgájából,
1 dl rummal, 1 evőkanál ecettel vagy citromlével, kevés sóval
és cukorral az előző módon tésztát készítünk.

067. Hájas tészta (kisebb adag)

                                25 dkg hájat kétszer ledarálunk húsdarálón,
vagy késsel lekaparjuk. 25 dkg liszt felével, csipet sóval
jól eldolgozzuk. A liszt másik feléből 0,5 dkg élesztővel, 1 tojássárgájával,
citromos vagy ecetes vízzel rétestészta keménységű
tésztát készítünk. (Ha édes tésztának akarjuk felhasználni, akkor
egy evőkanál cukrot is teszünk bele.) Az előzőekben leírtak
szerint hajtogatjuk és pihentetjük.

068. Leveles hájas tészta

                          60 dkg lisztből 2 tojássárgájával és annyi
(kb. 2-3 dl) borral, hogy rétestésztát tudjunk készíteni, tésztát
gyúrunk.
  40 dkg hájat háromszor átdarálunk, és a kinyújtott tésztára
három adagban rákenjük, közben hajtogatjuk. Egy éjszakát állni
hagyjuk, reggel kinyújtjuk, négyzetekre vágjuk, és lekvárt
teszünk a közepére. Összehajtva sütőlemezen forró sütőben megsütjük.
Még forró legyen, amikor porcukorral meghintjük.

069. Almás béles

                 Réteslisztből tejföllel, 1 tojással, kevés rummal és
langyos sós vízzel rétestészta keménységű tésztát készítünk.
Vékonyra kinyújtjuk, és a közepére tesszük a liszttel egyenlő
súlyú megtisztított, kétszer átdarált hájat. Összehajtjuk és 15
percig pihentetjük. Háromszor kisodorjuk, hajtogatjuk, közben
mindig 15 percig pihentetjük. A harmadik kisodrás után összehajtva
24 óráig hűtőszekrényben tároljuk, majd kinyújtjuk, két
részre osztjuk, egyik felét kikent tepsibe tesszük, és rákenjük
a megpárolt, cukros, reszelt, citrommal ízesített almatölteléket.
A tészta másik felét ráborítjuk, tojásfehérjével megkenjük, vagdalt
mandulával meghintjük, és jó erős tűznél megsütjük.

070. Hájas pogácsa I.

                      25 dkg hájat kétszer ledarálunk. 25 dkg lisztből,
4 dkg hájból, 2 tojásból néhány evőkanál fehérbor és kellő
mennyiségű só hozzáadásával tésztát gyúrunk, amit jól kidolgozunk.
Amikor hólyagos, fél óráig hűvös helyen pihentetjük, utána
kinyújtjuk, rákenjük a hájat, összehajtjuk, és újra pihentetjük.
Ezt még kétszer megismételjük, s végül ujjnyi vastagra kinyújtjuk,
pogácsaszaggatóval kiszaggatjuk, tojással megkenjük,
és erős tűznél megsütjük.

071. Hájas pogácsa II.

                       2 dkg élesztőt 1 dl langyos vízzel és 1 kávéskanál
cukorral megkelesztünk. 50 dkg lisztet 1 kávéskanál tejföllel,
5 dkg zsírral, 1 kávéskanál sóval, 1 tojássárgájával és a
megkelesztett élesztővel elkeverve rétestésztát készítünk. Ha
szükséges, adhatunk még hozzá vizet. 30 percig pihentetjük. Ezalatt
elkészítjük a 25 dkg hájat, amit darálás után habosra kavarunk,
és három részre osztunk. A rétestésztát nyújtófával vékonyra
kinyújtjuk, és a háj egyharmadát rákenjük. Felcsavarjuk,
nyújtófával kissé szétnyomkodjuk, három részbe hajtjuk, és
hűvös helyen 15 percig pihentetjük. A háj kétharmad részét
még hasonló módon kétszerre a kinyújtott tésztára kenjük, felcsavarjuk
és pihentetjük. Az utolsó pihentetés után ujjnyi vastagra
kinyújtjuk, pogácsaszaggatóval kiszaggatjuk, tojással megkenjük.
Jó forró sütőben sütjük.

072. Hájas kifli

                 25 dkg darált hájat 20 dkg liszttel eldolgozunk. 2 dkg
élesztőt 1 dl langyos tejben megáztatunk. 25 dkg lisztből az
élesztővel, 2 tojássárgájával és sóval a szokásosnál keményebb
rétestésztát gyúrunk, kinyújtjuk, és a liszttel eldolgozott hájat
rákenjük. Felcsavarjuk, és egymás után háromszor hajtogatjuk.
Hajtogatás közben 15 percig pihentetjük. Végül fél cm vastagra
kinyújtjuk, és 8 cm-es kockákra vágjuk. Közepébe valamilyen
tölteléket teszünk (dió, mák, lekvár, gesztenye stb.), és kifliket
formálunk belőle. Sütőlemezre tesszük, tetejét tojással megkenjük,
majd forró sütőben legalább 25 percig sütjük. A sütés végén
kisebb hőfokra állítjuk a sütőt. Ha kész, cukorral meghintjük,
és melegen tálaljuk.

073. Kiadós hájas kifli

                        30 dkg hájat kétszer-háromszor átdarálunk
húsdarálón, és kevés sóval, 50 dkg liszttel elmorzsoljuk. 5 tojássárgájával,
1 pohár tejföllel állítjuk össze. Kinyújtjuk, pogácsaszaggatóval
kiszaggatjuk. A nyújtófával még formálunk rajta.
⬤ Töltelék: 5 tojásfehérjét kemény habbá verünk. 30 dkg porcukorral
és 25 dkg darált dióval vagy mákkal keverjük össze.
Ezzel töltjük meg a kifliket.

------------------------------------------------------------------------
Piskóták
------------------------------------------------------------------------

Egyszerűen készíthető, sok tészta alapja. Finom sütemény. Leggyakrabban
6 tojásból készítjük a következő módon: a 6 tojás
sárgáját 6 púpozott evőkanál kristálycukorral habosra keverjük.
Ezután 6 púpozott evőkanál lisztet, 1 késhegynyi sütőport
és a tojások keményre vert habját hozzákeverjük. Kivajazott,
lisztezett formába töltjük. Forró sütőbe tesszük, 10 perc múlva
mérsékeljük a lángot. Fél óra múlva egy kötőtűt szúrunk a tészta
közepébe, ha nem ragad rá ragacsos tészta, akkor megsült.
Ha a teteje gyorsan barnul, belül pedig még nyers, fóliával letakarhatjuk.
Sütés után 5 percig a sütőben hagyjuk, így nem
esik össze. Lekvárral, krémmel, bármivel tölthetjük.

074. Vizes piskóta

                   Ahány tojássárgáját veszünk, annyi evőkanál hideg
vizet teszünk hozzá, és annyi kanál cukorral keverjük ki,
amennyi a tojás és a víz együtt (pl. 4 tojáshoz 4 evőkanál víz,
8 evőkanál cukor és 8 evőkanál liszt kell). Ezután annyi evőkanál
lisztet keverünk hozzá, amennyi a cukor volt. A tojások keményre
vert habját és sütőport vegyítünk hozzá. Kizsírozott,
lisztezett tepsiben piskóta módjára megsütjük. Krémekkel tölthetjük.

075. Mokkaszelet vizes piskótából

                                  4 tojásból készítjük. 4 tojássárgáját
20 dkg cukorral és 4 evőkanál vízzel jó sűrűre keverünk. 16
dkg lisztet és a tojások keményre vert habját könnyedén hozzákeverjük,
majd zsírozott, lisztezett formában megsütjük.
⬤ Krém: 25 dkg háztartási kekszet ledarálunk, 2 dl erős feketekávéval
és fél dl rummal leöntjük, összekeverjük. 20 dkg vajat
20 dkg porcukorral, 1 evőkanál kakaóval habosra keverünk,
és hozzáadjuk a kekszet. A kihűlt tésztára kenjük, csokimázzal
bevonjuk.
⬤ Csokimáz: 10 dkg porcukrot másfél evőkanál kakaóval jól
összekeverünk, majd 2 evőkanál tejjel lassan felfőzünk. Ha levettük
a tűzről, 5 dkg vajat keverünk bele.

076. Gesztenyés piskótatekercs

                               20 dkg kristálycukrot 4 evőkanál vízzel
összekeverünk, a tűzön felolvasztjuk. Kemény habbá verünk
4 tojás fehérjét, és a langyos szirupot belecsorgatva, alaposan elkeverjük.
Egyenként hozzáadjuk a tojások sárgáját, végül beleszitálunk
16 dkg réteslisztet. Kizsírozott, kilisztezett (vagy selyempapírral
kibélelt) közepes nagyságú tepsibe öntjük. Úgy
sütjük meg, mint a piskótát. Még forrón egy konyharuhára borítjuk,
a ruha segítségével többször összetekerjük, kibontjuk, végül
összetekerve hagyjuk kihűlni. Közben áttörünk és 2 dl tejszínnel
alaposan kikeverünk 50 dkg gesztenyemasszát. A kihűlt
tésztát újból kiterítjük, és egyenletesen megkenjük valamilyen
pikáns gyümölcsízzel (meggyel, málnával vagy ribizlivel). Megszórhatjuk
alaposan megmosott, lecsepegtetett mazsolával, vagy
kimagozott, szintén lecsepegtetett meggybefőttel is. Ezután rákenjük
a gesztenyekrémet, majd összegöngyöljük, és legalább
egy napra a jégszekrénybe tesszük. Tetejét 2 dl kemény habbá
vert, 1 evőkanál porcukorral ízesített tejszínnel vonjuk be, de
leönthetjük olvasztott csokoládéval is.

077. Gesztenyés tekercs (nagyon finom)

                                       6 tojásból 1 cm vastag piskótát
sütünk, majd porcukorral megszórt konyharuhában felsodorjuk.
Ha kihűlt, a következő krémmel töltjük:
⬤ Krém: 2 dl tejben 2 evőkanál liszttel pépet, besamelt főzünk.
25 dkg gesztenyemasszához kevés cukros tejet és ízlés szerint
rumot keverünk, majd mindezt a kihűlt péphez adjuk. 10 dkg
vajat habosra keverünk, és a gesztenyés krémmel jól elkeverjük,
olvasztott csokoládéval bevonjuk.

078. Gesztenyés piskóta

                        6 tojásból a szokott módon piskótát sütünk.
Ha kihűlt, közepén kettészeljük. Mindkét lapot vékonyan  megkenjük
lekvárral, majd a következő krémmel töltjük:
⬤ Krém: 10 dkg vajat 3 evőkanál porcukorral, 1 egész tojással
alaposan kikeverünk. Beleteszünk 15 dkg gesztenyemasszát, ezzel
együtt tovább keverjük, rummal (kb. 2 evőkanál) ízesíthetjük.
⬤ Habbevonat: 3 tojásfehérjét 18 dkg  porcukorral gőz fölött
felverünk. Ha kemény, gyorsan a tészta tetejére simítjuk (nagyon
gyorsan keményedik).
⬤ Csokimáz (a habra kell rásimítani): 8 dkg vajat 8 dkg cukorral,
2 dkg kakaóval, 2 kanál tejjel, 2 kanál étkezési búzakeményítővel
sűrűsödésig összemelegítünk. (Nem forraljuk!) Ezzel
bevonjuk a tésztát. (A mázat így is készíthetjük: 10 dkg csokoládét
fél deci vízzel felolvasztunk. A tűzről levéve 1 dkg vajat
adunk hozzá.)

079. Gesztenyés sütemény

                         6 tojásból a szokott módon piskótát készítünk
úgy, hogy 1 evőkanál lisztet kakaóval helyettesítünk.
⬤ Krém: 2 dl tejet, 1 evőkanál lisztet, 1 evőkanál búzakeményítőt
sűrű péppé főzünk. Közben 20 dkg vajat vagy Rama margarint
20 dkg cukorral habosra keverünk, majd 30 dkg gesztenyemasszát
keverünk bele, és a pépet is hozzákeverjük. Ezzel
kenjük meg a piskótát.
⬤ Máz: 10 dkg vajat 5 dkg kakaóval felolvasztunk. Amikor ikrásodni
kezd, de még folyékony, a krémre kenjük.

080. Gesztenyeszelet

                     6 tojásból, 5 dkg áttört gesztenyemasszából és
10 dkg lisztből — a szokott módon — könnyű piskótalapot készítünk,
amit kisebb méretű tepsiben sütünk meg.
⬤ Töltelék: 2 dl tejszínből kemény habot verünk, 10 dkg cukorral
ízesítjük, 4 dkg gesztenyemasszához hozzákeverünk 10 dkg
vaníliás cukrot és a tejszín felével elvegyítjük. A piskótát két
lapra vágjuk és a tölteléket rásimítjuk. A krémre ráhelyezzük
a másik lapot, amit a megmaradt tejszínhabbal kenünk meg és
burgonyatörőn átnyomott gesztenyével díszítünk.

081. Somlói galuska

                    6 tojásból — a szokott módon — piskótát sütünk.
Eldaraboljuk.
⬤ Krém : 6 tojássárgáját 25 dkg cukorral, 1 vaníliás cukorral
habosra keverünk, majd 3 evőkanál liszttel, 2 evőkanál kakaóval
6 dl tejet felfőzünk. A tojásfehérjét felverjük és a krémhez
keverjük. A piskótadarabokat rumban áztatott mazsolával és
dióval szórjuk meg. A krémet rétegesen rakjuk a piskótára úgy,
hogy a rétegek közé felvert tejszínhab is kerüljön. Tetejét tejszínhabbal
és olvasztott csokoládéval díszítjük.

082. Lúdláb

            6 tojásból a szokott módon piskótalapot sütünk. Erre a
következő krémet simítjuk: 7 csapott evőkanál lisztet, 7 evőkanál
kristálycukrot és 3 evőkanál kakaót simára keverünk 4 dl
tejjel. Sűrű krémet főzünk belőle. Amikor kihűlt, 25 dkg habosra
kavart vajat teszünk hozzá, ízlés szerint rummal ízesítjük és
a piskótára simítjuk. 10 deka csokoládét megolvasztunk és a
krémre simítjuk. A tésztát kockára szeleteljük.

083. Zsuzsi finom süteménye

                            6 tojásból a szokott módon piskótát
sütünk.
⬤ Főzött krém: 15 dkg cukor, 1 zacskó vaníliás pudingpor vagy
vanília és egy púpozott evőkanál liszt, 2,5-3 dl tejből sűrű
krémet főzünk. Ha kihűlt, 25 dkg Rama margarint kanalanként
hozzákeverünk, és a kettévágott piskótalapok közé kenjük.
⬤ Máz: 10 dkg olvasztott keserű csokoládét 10 dkg olvasztott
Rama margarinba keverünk, és ráöntjük a tésztára. Ha a massza
megdermedt, felszeleteljük.

084. Kókuszos kocka

                    6 tojásból a szokott módon piskótát sütünk és
feldaraboljuk. 25 dkg cukor, 3 evőkanál kakaó, 10 dkg vaj, 2
kiskanál liszt, 2 dl tej segítségével nem túl sűrű krémet főzünk.
A piskótaszeleteket belemártjuk a forró krémbe, majd kókuszreszelékben
meghempergetjük.

085. Kókuszos kocka másként

                            8 tojássárgáját 30 dkg cukorral, 8 evőkanál
forró vízzel habosra kavarunk, majd 25 dkg lisztet, 1 csomag
sütőport és 1 evőkanál kakaót keverünk bele. Ezután óvatosan
hozzáadjuk 8 tojás keményre vert habját, és kizsírozott,
lisztezett formában megsütjük. Ha kihűlt, kettőbe vágjuk és vaníliakrémmel
megtöltjük, csokoládémázzal bevonjuk, kockákra
vágjuk, kissé az oldalát is megkenjük a krémmel, végül kókuszreszelékbe
mártjuk. Mutatós és finom.

086. Vajaspiskóta

                  20 dkg vajat habosra kavarunk 20 dkg porcukorral,
és egyenként hozzáadunk 4 tojássárgáját, valamint reszelt citromhéjat.
A tojásfehérjéket habbá verjük, hozzáadjuk a tojássárgákhoz,
majd beleszitálunk 18 dkg lisztet 1 késhegynyi sütőporral,
és a többi habbal könnyedén elkeverjük. Zsírral kikent
és lisztezett, közepes nagyságú tepsibe öntjük, hogy kb. egy cm
magas legyen benne a tészta. Tetejét meghintjük héjától megtisztított,
vágott mandulával vagy dióval (ez el is maradhat), és
egyenletes, de jó tűznél 30 percig sütjük. Ha kihűlt, tetszés szerint
apró szeletekre vágjuk, vagy fánkszaggatóval félholdakat
vágunk belőle.

087. Piskótatekercs

                    Az eljárás ugyanaz, mint a piskótalapnál. (5 tojás,
5 evőkanál cukor, 4 evőkanál liszt.) A mértéknél a liszt azért
kevesebb, hogy a tésztát könnyebben tudjuk felcsavarni. A tésztát
zsírpapírral bélelt tepsiben forró sütőben, gyorsan sütjük,
különben kiszárad és nem lehet jól csavarni. Ha megsült (ami a
tészta tetejének rugalmasságáról állapítható meg), deszkára borítjuk,,
a papírt lehúzzuk a tetejéről, és még melegen megkenjük
lekvárral. Ezután felcsavarjuk, és zsírpapírba csomagolva
kihűtjük. Ezután felszeleteljük, tetejét porcukorral meghintjük.
Ha ebédtésztának tálaljuk, édes mártást vagy habot (vanília-
vagy borhabot) adunk hozzá.

088. Tamás piskótája

                     6 tojásból a szokott módon piskótát kavarunk,
amelyből nyomózsák segítségével — vajjal kikent és lisztezett
tepsire — 10 cm hosszú babapiskótát formálunk. Mielőtt a
sütőbe tesszük, meghintjük gorombára vagdalt mandulával. Sütés
után kés segítségével lefejtjük a süteményeket a tepsiről, s
amikor kihűltek, az alsó sima oldalukat bevonjuk olvasztott csokoládéval.

089. Fehér piskóta

                   A maradék tojásfehérjének igen gazdaságos felhasználása.
(1 tojásfehérjéhez 2 dkg cukrot, 3 dkg lisztet, 2 dkg
vajat vagy 1 dkg zsírt számítsunk.)
  A tojásfehérjéket habnak felverjük, hozzáadjuk a cukrot, amivel
még tovább, fényesre verjük. Beleszitáljuk a lisztet, és végül
a langyosra olvasztott vajjal könnyen elkeverjük. Vaníliás cukorral
vagy reszelt citromhéjjal ízesítjük. Egy őzgerinc- vagy
hosszúkás formát bezsírozunk, liszttel behintjük, ebbe öntjük a
tésztát, és lassú tűznél megsütjük. Ha kihűlt, szeletekre vágjuk,
így fogyasztjuk, de tölthetjük vagy bevonhatjuk bármilyen tortakrémmel.

090. Cukrászpiskóta

                    4 tojássárgáját habosra keverünk 14 dkg cukorral.
Hozzáteszünk 2 dkg nagyon kevés vízben feloldott cukrot
és 4 tojásfehérje kemény habját. Ezzel is jól összekeverjük,
majd belehabarunk 9 dkg lisztet. Nyomózsákkal a tiszta fehér
papírral kibélelt tepsire babapiskóta alakokat formálunk, tetejüket
teaszűrőn keresztük meghintjük kevés porcukorral. Nem
túl forró sütőben sütjük.

091. Diós piskótaszelet

                        6 tojásból a szokott módon piskótatésztát készítünk
és hosszúkás formában megsütjük. Másik 6 tojás sárgáját
6 evőkanál cukorral, 6 evőkanál őrölt dióval, csipet szódabikarbónával,
fél citrom reszelt héjával és a 6 tojás kemény
habjával összekeverjük, és ugyanakkora formában, mint az előbbit,
megsütjük. A két hosszúkás lapot málnalekvárral megkenve
egymásra illesztjük és kívülről csokoládémázzal bevonjuk. Szeletekre
vágva tálaljuk.

092. Diós kenyér

                 5 tojásfehérjéből habot verünk, hozzáteszünk 5 tojássárgáját,
25 dkg porcukrot, és összekeverjük. Folytonos kavarás
közben beleszórunk 25 dkg lisztet és egy marék egészben
hagyott dióbelet. Kikent püspökkenyér (őzgerinc) formában, közepes
tűznél megsütjük.

093. Diós krémes

                 6 tojássárgáját kikeverünk 4 evőkanál cukorral, 5
dkg olvasztott csokoládéval. 4 evőkanál lisztet és 4 tojás habját
adunk a masszához. Lapban vagy egyben sütjük ki és diókrémmel
megtöltjük.

094. Diós lepény kávéval (Lehet liszt nélkül is)

                                                 6 tojássárgáját 20 dkg
cukorral habosra keverünk, összevegyítjük 10 dkg  őrölt dióval,
2 szelet csokoládéval, 1 púpozott kávéskanál finomra darált kávéval
és az 5 tojás keményre vert habjával. Végül 5 dkg lisztet
keverünk bele nagyon óvatosan. (Liszt helyett 7 dkg őrölt diót
is használhatunk.) Vajjal kikent, liszttel meghintett tepsiben
mérsékelt tűznél megsütjük.

095. Francia sütemény

                      6 tojás sárgáját, fél citrom levét és reszelt héját,
12 dkg cukorral jól kikeverjük. Hozzáadunk 8 dkg darált
diót, 8 dkg őrölt mandulát és a 6 tojás felvert habját. Tetszés
szerinti formában sütjük. Citromkrémmel töltjük és vonjuk be.

096. Dominószelet

                  25 dkg Rama margarint 25 dkg cukorral habosra
keverünk, 6 tojásfehérjéből habot verünk. Hozzáadunk 20 dkg
lisztet, 20 dkg darált diót, fél csomag sütőport és 10 dkg rumban
áztatott mazsolát. Ezeket jól összekeverjük. Kizsírozott, lisztezett
tepsiben, forró sütőben megsütjük.
  Tetejére még forrón rákenjük 6 tojás sárgája és 22 dkg cukor
keverékét. Csokoládédarával megszórjuk, és a tetejét langyos
sütőben megszárítjuk.

097. Finom diós szelet

                       30 dkg cukrot 4 tojássárgájával és 10 evőkanál
hideg vízzel habosra kavarunk, majd hozzáadunk 10 dkg őrölt
diót, 20 dkg lisztet, fél sütőport, végül a 4 tojás felvert habját.
Közepesen meleg sütőben sütjük.
⬤ Krém: 3 dl tejben 2 evőkanál lisztet és 1 evőkanál étkezési
búzakeményítőt felfőzünk. A tűzről levéve kb. 5 percig keverjük,
és hűlni hagyjuk. 20 dkg vajat 20 dkg cukorral, 1 csomag
vaníliás cukorral és 5 dkg darált dióval habosra kavarunk.
A vajkrémet jól kikeverjük a főzött krémmel, és a kihűlt tészta
tetejére tesszük.
⬤ Máz: 10 dkg étcsokoládét felolvasztunk. Adunk hozzá 5 dkg
vajat, és a krém tetejére simítjuk.

098. Belgrádi sütemény

                       4 tojás keményre vert habját elkeverjük 25
dkg porcukorral, belevegyítünk 1 dkg törött fahéjat és egy citrom
levét, a reszelt héjával együtt. 5-10 percnyi pihentetés
után 25 dkg hámozatlan, hosszúra és keskenyre vagdalt mandulát
és egy késhegynyi szódabikarbónát teszünk még bele. Meglisztezett
kézzel kis gömböket formálunk belőle, és vajjal kikent
tepsin, nagyon mérsékelt tűzön megsütjük.

099. Mandulás, csokoládés piskóta

                                  6 tojássárgáját 6 kanál cukorral
habosra kavarunk. Hozzáadjuk a 6 tojás habját, 20 dkg őrölt
mandulát, 1 citrom héját, majd lisztezett tepsiben megsütjük.
  A következő krémmel töltjük: 30 dkg vajat 15 dkg cukorral
habosra keverünk, és 10 dkg puhított csokoládét adunk hozzá.

100. Gréti néni süteménye

                          4 tojássárgáját 10 dkg porcukorral habosra
keverünk. Adunk hozzá 10 dkg darált mandulát, 2-3 mokkáskanálnyi
kakaót és a tojások keményre vert habját. Kivajazott,
lisztezett őzgerincformában kb. 20 percig sütjük takaréklángon.
(Jobb, ha egy kicsit puha marad a belseje. Ezt tűzhelyenként
ki kell tapasztalni.)
  4 tojásból olyan széles és hosszú piskótát sütünk, amelyik a
barna tésztát éppen átfogja. Azt jól megkenjük baracklekvárral
vagy ribizlizselével, és ráborítjuk a piskótát.
  Vagy vaníliás cukorral szórjuk be, vagy bevonjuk olvasztott
csokoládéval.

101. „Világ legjobbja” (liszt nélkül)

                                      20 dkg porcukrot 6 tojásfehérjével
gőzön kemény habbá verünk, és 20 dkg őrölt mandulát
adunk hozzá. Három részre osztjuk, lisztezett sütőlapon vizes
késsel elsimítjuk, majd meleg sütőben megszárítjuk, külön-külön
a három lapot.
⬤ Krém: 6 tojássárgáját 15 dkg porcukorral, 1 dl erős feketekávéval
gőzön besűrítjük. Ha kihűlt, hozzákeverjük 10 dkg habosra
kavart vajhoz. A lapokat megkenjük, egymásra rakjuk.
Tetejét dióval, tört mandulával díszítjük. Két napig hűvös helyen
tartjuk. Tálalás előtt szeleteljük fel.

102. Mandulás szelet

                     6 tojássárgáját 20 dkg cukorral habosra kavarunk,
hozzávegyítünk 20 dkg hámozott, őrölt mandulát és a 6 tojás
keményre vert habját. Vajjal kikent tepsiben szép sötétsárgára
sütjük. ha kihűlt, bevonhatjuk csokoládé- vagy citrommázzal.
Tetszés szerinti szeletekre vágjuk.

103. Bohémszelet

                 7 tojás kemény habbá vert fehérjéjébe belevegyítünk
5 dkg darált mogyorót, 5 dkg reszelt csokoládét, 20 dkg
porcukrot, kevés fahéjat, egy negyed citrom reszelt héját, végül
5 dkg lisztet. Két részben sütjük meg. Amikor készen vannak,
mindegyik tésztát keresztben kétfelé vágjuk. Az így nyert négy
lap közé háromféle tölteléket kenünk: csokoládé-, dió-, és kávékrémet.
⬤ Kávékrém: 3 tojássárgáját 20 dkg cukorral, 2 dl erős feketekávéval,
5 dkg liszttel sűrű krémmé főzünk. Végül hozzáadjuk
a tojások kemény habját és 5 dkg vajat. A krémet hidegre tesszük,
hogy jól lehűljön.
  A tésztát hosszúkás szeletekre vágjuk, tetejüket egész vékonyan
megkenjük málnalekvárral és bevonjuk csokoládémázzal.

104. Mogyorókrémes rolád

                         8 tojásból piskótamasszát készítünk. Vajjal
kikent tepsibe öntjük (ujjnyi vastagon) és megsütjük. Amint
kivettük a sütőből, cukorral erősen meghintett szalvétára borítjuk,
és megkenjük a következő krémmel:
⬤ Mogyorókrém: 10 dkg porcukrot lábasban tűzön feloldunk,
és megpirítunk benne 10 dkg mogyorót. Ha jól megpirult, vajjal
kikent tányérra tesszük. Amikor kihűlt, megtörjük és átszitáljuk.
2 tojásból és 5 dkg cukorból gőz fölött sűrű krémet főzünk,
amibe beletesszük az átszitált mogyorót. Folyton kavarva
hűtjük, miközben beleteszünk 10 dkg habosra vert vajat. Ezt
a krémet rögtön és gyorsan rákenjük a sütőből kivett tésztára,
a szalvétával összehengergetjük, a roládot deszkára tesszük, bevonjuk
csokoládémázzal és meghintjük a szitán maradt durvább
pörkölt mogyoróval. Kihűtve vizes, forró késsel felszeleteljük.

105. Mogyorókrémes mignon

                          5 dkg lisztet, 6 tojássárgáját és 2-3 evőkanál
vizet simára keverünk. Hozzávegyítünk 6 tojás habbá
vert fehérjét, 10 dkg cukrot, 20 dkg lisztet. Idomítózacskóból
kis halmokat nyomunk a tepsibe tett fehér papirosra, és forró sütőben
megsütjük. Kihűlve levesszük őket a papírról, és kettőt-
kettőt mogyorókrémmel összeragasztunk, azután az egészet bevonjuk
tetszés szerinti ízzel ízesített fehér cukormázzal. A mogyorókrémet
5 dkg őrölt mogyoróból, 1-2 tojás sárgájából, 10
dkg cukorból és 5 dkg vajból gőz fölött készítjük el.

106. Mogyorós szeletek

                       15 dkg pörkölt, finomra darált mogyorót
vagy mandulát összekeverünk 5 tojásfehérje felvert habjával és
15 dkg porcukorral, majd liszttel meghintett, vajjal jól kikent
tepsiben lassú tűznél világosra sütjük. Még melegen négyfelé
vágjuk. A négy részt krémmel megkenve egymásra helyezzük.
⬤ Krém: 3 tojásssárgáját 15 dkg porcukorral, 1 dl erős feketekávéval
gőzön sűrű krémmé főzünk, majd hűlni hagyjuk, utána
belekeverünk 1 dkg vajat.
  A tésztát elkészíthetjük előző nap is.

107. Dió- vagy mogyorókocka

                            3 tojásfehérjét nagyon kemény habbá
verünk, majd 10 dkg porcukorral elkeverve még egy kis ideig
verjük, közben a 3 tojássárgáját hozzáadjuk. 10 dkg darált dióval
vagy mogyoróval, egy citrom reszelt héjával, 1 csomag vaníliás
cukorral és 5 dkg liszttel vagy piskótamorzsával jól összekeverjük.
Vajazott sütőlapra (téglalap alakúra) ujjnyi vastagon
felkenjük a tésztát. Közepesen meleg sütőben sütjük. Sütés
után kettévágjuk, az egyik felét tetszés szerinti krémmel vagy
ízzel kenjük meg és így összeragasztjuk. Végül bevonjuk mázzal
vagy meghintjük vaníliás cukorral és felszeleteljük.

108. Finom, krémes, habos sütemény

                                   5 tojássárgáját 20 dkg cukorral,
10 kanál vízzel habosra keverünk, hozzáadunk 20 dkg lisztet,
fél csomag sütőport. Kizsírozott, lisztezett tepsibe öntjük.
Közepes tűzön megssütjük.
⬤ Töltelék: 2 dl tejben 2 evőkanál lisztet, 2 evőkanál kakaót
sűrű péppé főzünk. 20 dkg porcukrot 20 dkg vajjal habosra keverünk,
majd 15 dkg darált diót és fél dl rumot adunk a krémhez.
Ha a főzött pép kihűlt, a vajas krémhez keverjük. A tölteléket
a tészta tetejére kenjük, erre jön a máz.
⬤ Máz: 15 dkg cukrot 5 tojásfehérjével gőz fölött habosra verünk
és a töltelék tetejére kenjük.

109. Pudingos krémes szelet

                            Habosra keverünk 15 dkg cukrot 4 tojásárjával.
1 citrom reszelt héját és levét, 15 dkg réteslisztet
adunk hozzá, végül hozzákeverjük a tojások kemény habját.
Kizsírozott, lisztezett tepsibe öntjük, és közepes tűznél megsütjük.
Deszkára borítva hűtjük ki az ujjnyi vastag tésztát, majd
kettőbe vágjuk.
⬤ Krém: 1 csomag csokoládéízű pudingport 5 dkg cukorral,
1 csomag vaníliás cukorral, 1 púpozott evőkanál liszttel, 3 dl tejjel
felfőzünk. Ha kihűlt, összekeverjük 20 dkg habosra kavart
margarinnal. Ezzel a krémmel töltjük és vonjuk be a tésztát.

110. Pudingos süti (Finom, mutatós, egyszerű)

                                              6 tojásból piskótát készítünk.
Amikor kihűlt, rátesszük a következő krémet, végül
olvasztott csokoládéval vonjuk be.
⬤ Krém: 1 csomag puncsízű pudingport 3 dl tejben megfőzünk.
20 dkg vajat 20 dkg porcukorral habosra kavarunk. 10 dkg mazsolát
fél dl rumban áztatunk. Ha a puding kihűlt, mindhármat
összekeverjük és a tésztára kenjük. A krém tetejére vékonyan
olvasztott csokoládét simítunk.

111. Márványtészta

                   4 tojássárgáját 15 dkg margarinnal 25 dkg cukorral
jól elkeverünk. Hozzáadunk még 10 dkg darált diót, 40
dkg lisztet, 1 csomag sütőport, 1 dl tejet és a 4 tojás keményre
vert habját. A tészta felét kizsírozott, lisztezett tepsibe öntjük,
a másik feléhez 2 dkg kakaót, 1 csomag vaníliás cukrot keverünk,
majd ráöntjük a már tepsiben lévő masszára. Ha megsült,
mázzal vonjuk be.
⬤ Máz: 2 dkg kakaót 2 evőkanál vízzel felfőzünk. Ha kihűlt,
10 dkg vajhoz keverjük. Bevonjuk vele a tésztát. Még egy másik
mázt is készítünk: 1 tojásfehérjét 1 evőkanál porcukorral
jól kikeverünk és azt az előző máz tetejére kenjük.

112. Kétszínű teasütemény

                          15 dkg cukrot 4 egész tojással erősen kikeverünk,
majd 15 dkg lisztet és egy kevés citromhéjat óvatosan
hozzávegyítünk. Kisebb fajta, vajjal kikent-lisztezett tepsibe
öntjük és késsel egyenletesen szétkenjük a masszát. Ismét
veszünk 15 dkg cukrot, hozzákeverünk 4 egész tojást és kettőnek
a sárgáját, és habverővel erősen fölverjük, azután beleteszünk
5 dkg reszelt csokoládét, kevés fahéjat vagy vaníliás cukrot
és 10 dkg lisztet. Jól összekeverjük és ráöntjük az előbbi
massza tetejére. Megsütjük. Ha kihűlt, bevonjuk csokoládémázzal.
Hidegen vágjuk fel tetszés szerinti formákra.

113. Fatörzs

             6 tojássárgáját 15 dkg cukorral habosra keverünk.
1 evőkanál lisztet, fél csomag sütőport és 20 dkg darált diót teszünk
hozzá, végül a tojások felvert habját. Zsírozott, lisztezett
tepsibe töltjük, egyenletesen elsimítjuk, megsütjük. Még melegen
feltekerjük. Ezt többször megismételjük, nehogy a gőztől
összeragadjon. Ha kihűlt, a következő krémmel töltjük meg:
⬤ Krém: 20 dkg vajat 3 dkg kakaóval és 20 dkg cukorral habosra
kavarunk. Megtöltjük a tésztát, tetejét is bevonjuk a krémmel,
villával meghúzgáljuk. Ha megfagy, igazi fakéregnek látszik
a krém.

114. Háztető (gesztenyés)

                          3 tojássárgáját 10 dkg cukorral habosra
kavarunk. Hozzáteszünk 5 dkg reszelt csokoládét, 10 dkg lisztet
és a 3 tojás habbá vert fehérjéjét. Keskeny, hosszú formában
megsütjük. 6 tojásból a szokott módon piskótatésztát készítünk,
amelyből 2 vékony lapot sütünkm ugyanolyan hosszút, mint amilyen
a csokoládés tészta. Miután megsültek és kiborítva kihűltek,
a csokoládés lapot vékonyan megkenjük baracklekvárral,
majd gesztenyepüréből hosszú, háztetőszerű gúla alakot formálunk
a tetejére. Mindkét oldalára egyszerre rátesszük a lekvárral
szintén vékonyan megkent 2 piskótalapot úgy, hogy azok a
püréhez tapadjanak. Kívülről bevonjuk csokoládémázzal, és hűvös
helyen megszárítjuk. Ha kihűlt, megnedvesített éles késsel
felszeleteljük.

115. Különleges sütemény

                         4 egész tojást és 4 tojássárgáját, valamint
12 dkg cukrot gyenge gőzön jól felverünk.  Belekeverünk 10 dkg
lisztet, 5 dkg forró olvasztott vajat és kevés citromlevet. Ebből
a tésztából alufóliára kenünk 2 mm vastagon egy tortalapnak
megfelelő nagyságú lapot. Forró sütőben kb. 2 percig sütjük. Kivesszük
a sütőből, majd ismét rákenünk egy vékony réteget.
Ezt addig ismételjük, ameddig a tésztából tart. Ezután a szélét
egyenletesen simára körülfaragjuk, lapos tálra borítjuk. Citrom-
vagy csokoládékrémmel bevonjuk.

116. Mokkaszelet

                 7 tojás kemény habbá vert fehérjébe belevegyítünk
15 dkg cukrot, a tojások sárgáját és 15 dkg lisztet. Jól össszekeverjük
és kisujjvastagságban beleöntve a vajjal kikent, lisztezett
tepsibe, gyenge tűz mellett megsütjük. Miután kihűlt, megtöltjük
mokkakrémmel, amit 3 tojássárgájából főzünk 25 dkg
porcukorral és 1 dl feketekávéval. Langyosra keverve beleadunk
20 dkg habart vajat. A megtöltött süteményt kávémázzal vonjuk
be. A krémet készíthetjük vaj nélkül is úgy, hogy 2 dl jó
erős feketekávét sűrűre főzünk 15 dkg cukorral. Három tojás keményre
vert habjába belekeverünk két tojássárgáját. Ezt a keveréket
ezután óvatosan, lassanként belevegyítjük a forró kávés
szirupba és folytonos kevergetés közben kellő sűrűségűre főzzük.
Tűzről levéve is tovább keverjük, míg kihűl.

117. Indiáner

              6 tojássárgáját 8 dkg liszttel és fél dl vízzel simára keverünk.
A tojásfehérjét 15 dkg cukor fokozatos hozzáadásával
kemény habbá verjük. Hozzáadjuk az elkevert tojássárgákat és
utoljára 7 dkg lisztet. A tésztát nyomózsákba tesszük és vastagon
zsírozott, lisztezett sütőlemezre 5 cm átmérőjű félgömmböket
nyomunk. Egyenletes lassú tűznél gőzmentesen sütjük, ezért a
sütő ajtaját néha kinyithatjuk, végül gyenge tűznél szárítjuk.
⬤ Bevonat: 30 dkg cukorból és 4 dkg kakaóból fondant-t készítünk.
A fánkok fele részének a tetejét a fondant-ba belemártjuk.
⬤ Töltelék: 4 dl tejszín, 10 dkg vaníliás cukor. A tejszínből kemény
habot verünk, cukorral ízesítjük, nyomózsákba tesszük, és
a bevonatlan fánkokra 2 cm magasan tejszínt nyomunk. A tejszín
tetejére ráhelyezzük a fondant-nal bevont fánkokat, és kis
tortapapírra rakjuk.

118. Eperfánk

              A fánkokat az indiáner receptje szerint készítjük, de
tejszínhab helyett eperkrémmel töltjük meg.
⬤ Eperkrém: 5 egész tojást elkeverünk 5 púpozott evőkanál cukorral
és pár kanál átpasszírozott eperlekvárral, vagy átpasszírozott
eperrel. Gőz fölött addig kavarjuk, míg a kellő sűrűséget
eléri. A megtöltött fánkokat rózsaszínű cukormázzal vonjuk be
és hűvös helyre állítjuk. Eperkrém helyett megtölthetjük kevés
átpasszírozott — friss — eperrel, vagy eperlekvárral ízesített,
cukros tejszínhabbal is.

119. Hungária szelet

                     5 tojásssárgáját 30 dkg porcukorral, 5 kanál vízzel
kikeverünk. Újabb 5 evőkanál vizet adunk hozzá és habosra
keverjük. Majd hozzáadunk 20 dkg lisztet, 1 csomag sütőport és
a habbá vert fehérjét. A masszát kétfelé osztjuk, az egyik felébe
10 dkg darált diót keverünk. A diós felét öntjük a tepsi aljára,
a piskótát a tetejére, és lassú tűznél sütjük.
⬤ Krém: 2,5 dl tejet felfőzünk 3 evőkanál liszttel. 10 dkg Rama
margarint habosra keverünk 20 dkg porcukorral, 2 evőkanál
rummal és végül 5 dkg darált dióval. A két krémet összekeverjük
és a kihűlt tészta tetejére kenjük, gőzön megolvasztott csokoládéval
bevonjuk.

120. Krumpli (sütemény)

                        7 dkg cukrot habosra keverünk 4 tojássárgájával.
Hozzáteszünk egy kiskanálnyi rumot és 3 tojás keményre
vert habját, végül hozzákeverünk 10 dkg lisztet. Amikor
szép sima a tészta, kanállal kis halmocskákat rakunk belőle
a tepsibe helyezett fehér papírra, és lassú tűznél megsütjük. Mikor
kihűltek, alul mindegyikbe lyukat vájunk, és megtöltjük vaníliakrémmel.
Kettőt-kettőt egymásra illesztünk, azután bevonjuk
25 dkg hámozott, őrölt mandulából, 25 dkg porcukorból és
1 tojásfehérjéből kevert mázzal, majd csokoládéporba hengergetjük,
és éles késsel helyenként  bevágjuk, hogy hasonló legyen
a fölhasadt, héjában főtt krumplihoz. Vaníliakrém helyett csokoládékrémmel
is meg lehet tölteni, de az eredeti töltelék a vaníliakrém.

121. Ánizskenyér

                 25 dkg cukrot habosra kavarunk 4 tojássárgájával.
Belevegyítünk fél dkg ánizst, fél citrom reszelt héját, 25 dkg
lisztet és 4 tojás kemény habbá vert fehérjét. Vajjal kikent, liszttel
meghintett hosszúkás formában sütjük meg. Még melegen
felszeleteljük, visszatesszük a sütőbe, és szép sárgára pirítjuk.

122. Ánizsszelet (jól lehet csomagolni)
                                        15 dkg porcukorból, 6 tojássárgájából,
6 tojás habbá vert fehérjéből és 15 dkg lisztből
tésztát kavarunk. Kisebb tepsit kikenünk vajjal, liszttel megszórjuk,
beleöntjük a tésztát, tetejét meghintjük ánizzsal. Lassú tűznél
szép világosbarnára sütjük. Kiborítjuk, s ha egészen kihűlt, ujjnyi
széles szeletekre vágjuk. A szeleteket langyos sütőben megszárítjuk.

123. Ánizsos piskóta

                     15 tojásfehérjét jól felverünk, hozzáadunk lassanként
40 dkg porcukrot, 35 dkg lisztet, 10 dkg vajat és 10 dkg
margarint felolvasztva. Citromhéjjal, tört szitált ánizzsal, rumaromával
ízesítjük. Kikent, lisztezett tepsiben vagy
püspökkenyérformában sütjük.
  Ha nincs ennyi fehérjénk, lehet egész tojást is verni hozzá, így
a tészta nem fehér, hanem sárgás színű lesz.

124. Félhold

             4 egész tojást 25 dkg cukorral kikeverünk, majd 25 dkg
lisztet 1 sütőporral, kevés ánizsmaggal vagy reszelt citromhéjával
összekeverünk és a kikevert tojásokkal összedolgozzuk. Kikent,
liszttel megszórt tepsibe öntjük és megsütjük. Ha kihűlt,
kettőbe vágjuk. Mindkét felét rummal meglocsoljuk, baracklekvárral
megkenjük, és a két lapot egymásra fektetjük. Gőz fölött
megolvasztott étcsokoládéval bevonjuk. Pogácsaszaggatóval
félholdakat vágunk a tésztából, úgy kínáljuk.

125. Pirított cukros

                     10 dkg cukrot jó barnára megpirítunk, egy bögre
vízzel feleresztjük és forraljuk, majd kihűtjük. 4 egész tojást
20 dkg cukorral habosra verünk, hozzáteszünk 30 dkg lisztet,
1 egész sütőport, meg a pirított cukrot. Jól összedolgozzuk. Zsírozott,
lisztezett tepsibe öntjük és megsütjük. Lehet tölteni is.
Karamell vagy diókrémmel finom.

126. Mazsolás sütemény

                       25 dkg vajat 25 dkg cukorral habosra kavarunk,
majd hozzáadunk 3 tojássárgáját és 1 egész tojást, 5 dkg
vágott mazsolát, 2 dkg cukrozott, apróra vágott narancshéjat, néhány
szem lecsurgatott és összevágott cseresznyebefőttet, fél
citrom reszelt héját, végül könnyen belekeverünk 10 dkg étkezési
búzakeményítőt és 15 dkg búzalisztet. Kivajazott, lisztezett
tortaformába töltjük, és nem túl meleg sütőben kb. 50-60 percig
sütjük. Sütés után kiborítjuk. Porcukorral meghintve, szeletelve
tálaljuk.

127. Macskanyelv

                 9 tojásfehérjéből kemény habot verünk, miközben
fokozatosan 30 dkg cukrot keverünk bele. Azután hozzávegyítünk
3 dl tejszínhabot, 30 dkg lisztet és csipet vaníliát. Nyomózsák
segítségével piskóta alakokat formázunk vajjal vékonyan
kikent és liszttel meghintett tepsire. Lassú tűznél addig sütjük,
míg a sütemény szélei barnulni kezdenek. Kézzel langyosan
szedjük le a tepsiről. Hidegen kettőt-kettőt összeragasztunk csokoládékrémmel.

128. Fehér babapiskóta

                       15 dkg lisztet 1 dl tejszínnel sűrű péppé keverünk,
majd 4 tojásfehérjét kemény habbá verünk, ehhez fokozatosan
hozzáadunk 10 dkg cukrot, és az egészet hozzákeverjük
a tejszínes péphez. Nyomózsákba tesszük, és piskóta alakokat
formázunk a zsírozott, lisztes sütőlemezre. Egyenletes tűznél addig
sütjük, amíg a szélén vékony barna csíkok keletkeznek. Széles
kés segítségével levesszük a tepsiről a tésztát, és sima deszkára
helyezzük, amíg kihűl (a tészta melegen könnyen elgörbül).
Kettőt alsó lapjával csokoládékrémmel, vagy lekvárral összeragasztunk.
Tetejét csokoládéfondant-nal behintjük. Piskótaforma
helyett kiskanállal apró halmokat is rakhatunk belőle, távol
egymástól, mert a tészta szétterül.

129. Villámkenyér

                  25 dkg vajat habosra keverünk 25 dkg cukorral,
hozzáadunk 6 tojássárgáját, 25 dkg lisztet, kevés reszelt citromhéjat
és végül a 6 tojás habját. Két egyforma nagyságú tepsiben
megsütjük, ha kihűlt, az egyiket megkenjük barack- vagy ribizlilekvárral
(esetleg málna vagy meggy is jó), a másikat a tetejére
tesszük, meghintjük cukorral és tetszés szerinti darabokra vágjuk.

130. Tomi-szelet (mutatós, finom)

                                  5 tojássárgáját 25 dkg cukorral, 10
evőkanál forró vízzel kikeverünk, majd 25 dkg lisztet és 1 késhegynyi
szódabikarbónát keverünk hozzá. Kizsírozott, lisztezett
tepsiben megsütjük. A tetejére a következő krém kerül.
⬤ Krém: 20 dkg vajat, 20 dkg cukorral kikavarunk, 10 dkg darált
diót és kevés rumot adunk hozzá. 2 dl tejben 2 kanál lisztet
sűrű péppé főzünk, ha kihűlt, a vajas krémhez keverjük. A
krémet a tésztára simítjuk.
⬤ Hab: 5 tojásfehérjéből kemény habot verünk, majd 25 dkg
kristálycukrot adunk hozzá és gőz fölött tovább verjük addig,
amíg sima lesz. Ha kihűlt, a habot a töltelékre simítjuk.
⬤ Máz: 10 dkg csokoládét megolvasztunk és a habra csorgatjuk.

131. Habos krémes (mutatós, finom)

                                   6 tojássárgáját 10 evőkanál vízzel,
20 dkg cukorral habosra kavrunk, majd 20 dkg lisztet, 10
dkg darált diót, 1 csomag sütőport, 1 citrom reszelt héját és végül
a 6 tojás kemény habját keverjük hozzá.
⬤ Krém: 2,5 dl tejben 3 evőkanál lisztet felfőzünk, 2 tojássárgáját
keverünk hozzá, és lehűtjük. 20 dkg vajat 20 dkg cukorral
kikeverünk és a kihűlt péphez adjuk.
⬤ Hab: 2 tojásfehérjét 13 dkg cukorral gőzön felverünk.
  A krémet a tészta tetejére simítjuk, erre tesszük a habot.

132. Tölcsérek krémmel vagy tejszínhabbal töltve

                                                 2 tojást 10 dkg cukorral
jó habosra kavarunk. Hozzáadunk 5 dkg lisztet, amivel
könnyedén elkeverjük. Zsírozott, lisztezett sütőlemezre kávéskanálnyi
halmokat rakunk egymástól távol. Jó meleg sütőben
gyorsan sütjük. Késsel a lemezről leválasztjuk, ujjunkra csavarjuk
és tölcséreket formálunk belőle; előre elkészítünk apró papírtölcséreket,
és abba belehelyezzük őket, hogy a formájukat
megtartsák. Bármilyen tortakrémmel (nyomózsák segítségével)
megtöltjük, tetejét fondant-ba mártjuk vagy dióval leszórjuk.
  Ha tejszínhabbal töltjük, a tölcséreket evőkanállal, nagyobb
adagokban rakjuk bele, és a tölcséreket teljesen kihűtve töltjük
meg. Közepére egy szem gyümölcsöt teszünk. Tölthetjük
gyümölcshabbal is (málna, barack, eper, birsalma). Tölcsér helyett
formálhatjuk úgy, hogy a kiskanállal kiszaggatott halmokat
sütés után fakanál nyelére csavarjuk. Ekkor kis hengereket
kapunk, amelyeket üresen adunk krémekhez, habokhoz vagy
fagylalthoz.
  Töltésig a süteményeket száraz, langyos helyen tartsuk, különben
meglágyulnak.

133. Habos tölcsérek

                     6 tojás súlyának (1 tojás kb 5 dkg) megfelelő
cukrot és lisztet összekeverünk 6 egész tojással. Alaposan kidolgozzuk,
azután jól kikent tepsibe kellő távolságban, kávéskanállal
kis halmokat rakunk belőle. Ha a tészta megsült, még
melegen tölcsér alakúra formáljuk, és tálaláskor cukros tejszínhabbal
töltjük meg.

134. Katalin-kenyér (húsvéti sütemény)

                                       20 dkg cukrot habosra kavarunk
6 tojássárgájával, hozzávegyítünk 20 dkg lisztet, csipet sót,
a tojások habbá vert fehérjét. Hosszúkás, vajjal kikent, lisztezett
formában (csak félig legyen tele!) megsütjük. Amikor kihűlt,
hosszában kettévágjuk, egyik felét megkenjük valamilyen lekvárral,
másikat ráborítjuk, ferde négyszögeket vágunk belőle és
tetszés szerinti mázzal vonjuk be.

135. Őzgerinc (csokoládés)

                           6 tojássárgáját habosra keverünk 15 dkg
porcukorral, lassanként hozzáadunk 20 dkg hámozatlan, őrölt
mandulát, egy kifli finomra őrölt morzsáját, fél citrom reszelt
héját, kevés törött fahéjat és 6 tojás keményre vert habját.
Hosszúkás, kikent formában lassú tűznél 45 percig sütjük. Amikor
egészen kihűlt, bevonjuk csokoládémázzal és hosszúkás, vékony
szeletekre vágott, hámozott mandulával tűzdeljük tele.
Cukros tejszínhabbal tálaljuk.

136. Koldusdiák- (gyümölcs-) kenyér

                                    10 dkg őrölt diót, 10 dkg őrölt
mandulát, 10 dkg őrölt mogyorót, 10 dkg mazsolát, 10 dkg narancshéjat,
10 dkg aszalt szilvát apróra vagdalva összekeverünk.
7 tojássárgáját elhabarunk 30 dkg porcukorral, föleresztjük 4
kiskanál rummal és hozzáadjuk a gyümölcskeveréket. Végül belekeverünk
még 40 dkg lisztet és hosszúkás cipó alakot formálva
belőle, vajjal kikent, meglisztezett tepsin 1 óra hosszat mérsékelt
tűznél sütjük.

137. Püspökkenyér I.

                     6 tojásfehérjéből habot verünk, hozzátesszük a
6 tojássárgáját és 25 dkg porcukrot, majd jól kikeverjük. Folyamatos
keverés közben beleteszünk 25 dkg lisztet, fél marék felébe
tördelt dióbelet, fél marék hámozott, felébe vágott mandulát,
kevés apróra vágott birssajtot, két szelet szintén apró kockára
vágott csokoládét. Kikent hosszúkás formában közepes tűznél
sütjük meg, és hidegen szeleteljük.

138. Püspökkenyér II.

                      2 tojás súlyának megfelelő súlyú cukrot (1 tojás
kb. 5 dkg) 2 tojással habosra kavarunk. Beleteszünk 15 dkg
hámozott, hosszúkásra vágott mandulát, 5 dkg vagdalt citromot,
ugyanannyi mazsolát és kockára vágott csokoládét. Kevés fahéjat
is vegyíthetünk bele, végül annyi lisztet, mint a 2 tojás súlya.
Hosszúkás formában lassan megsütjük. Kiborítjuk, amikor
kihűlt, vékony szeletekre vágjuk. Ha tetszik, újra tepsibe rakhatjuk
a szeleteket és langyos sütőben megszáríthatjuk.

139. Püspökkenyér III.

                       4 tojássárgáját 15 dkg cukorral habosra keverünk,
hozzáteszünk 10 dkg mazsolát, 10 dkg darabos diót, 10 dkg
déligyümölcsöt és végül 15 dkg lisztet, késhegynyi szódabikarbónát,
majd a tojások felvert habját. Zsírozott, lisztezett formába
öntjük és lassú tűzön megsütjük.

140. Püspökkenyér IV.

                      6 tojássárgáját 6 evőkanál cukorral habosra
keverünk. 20 dkg mazsolát, vagy kimagvazott és összevágott
meggyet, cseresznyebefőttet, 20 dkg durvára vágott diót, 4 szelet
csokoládét, 6 evőkanál lisztet, fél sütőport és a tojások felvert
habját adjuk hozzá. Zsírozott, morzsával beszórt tepsibe
vagy őzgerincformába töltjük és lassú tűznél megsütjük.

141. Püspökkenyér tojásfehérjéből

                                  Nagyon finom püspökkenyér készíthető
tojásfehérjéből. 6 tojás habbá vert fehérjébe
20 dkg porcukrot keverünk. Teszünk bele 15 dkg durvára vágott
diót, 10 dkg mazsolát, egy kis marék darabokra vágott keserű
csokoládét és 10 dkg lisztet (tehetünk bele kevés finomra vágott,
cukrozott narancshéjat, vagy cukrozott gyümölcsöt, de akkor
csökkentsük a dió- és mazsolaadagot). Kizsírozott, kilisztezett
püspökkenyérformában sütjük lassú tűznél. Csak másnap szeleteljük
fel!

142. Almás püspökkenyér

                        Meghámozunk és lereszelünk almát (tisztán
50 dkg legyen). 30 dkg cukorral habosra keverjük, majd 1
csomag sütőport, 1 tojást, citromhéjat, kevés őrölt fahéjat adva
hozzá, tovább keverjük. Belekeverünk 30 dkg lisztet, 5 dkg mazsolát
meg 5 dkg durvára vágott diót. Kizsírozott, kilisztezett
püspökkenyérformába öntjük. Tetejére olajozott alufóliát teszünk,
és forró sütőbe rakjuk. Később csökkentjük a hőt, és úgy
sütjük készre. Még melegen kiborítjuk, porcukorral meghintjük.
Fóliában sokáig eláll.

143. Kossuth-kenyér I.

                       3 tojássárgáját 10 dkg cukorral habosra keverünk,
hozzáadunk 2 dkg kakaót, 5 dkg apróra vágott héjas
mandulát, 5 dkg mazsolát, késhegynyi fahéjat, a 3 tojás keményre
vert habját és utoljára 15 dkg finomlisztet. Kizsírozott,
lisztezett, hosszúkás őzgerincformában sütjük. (A mazsolát befőttel
is pótolhatjuk.)

144. Kossuth-kenyér II.

                        25 dkg vajat, ugyanennyi cukrot, 1 egész tojást,
3 tojássárgáját 1 citrom levével habosra kavarunk. Kavarás
közben lassanként beleöntünk 25 dkg réteslisztet. A keveréket
tepsibe öntjük, elsimítjuk, tetejét cukros, tört mandulával
hintjük meg, ha megsült, tetszés szerinti formába szeleteljük.

145. Almáskenyér

                 50 dkg almát megreszelünk, és összekeverünk 30
dkg kristálycukorral, majd legalább 4 óra hosszat állni hagyjuk.
5 dkg mazsolát is beleteszünk. Ezután hozzáadunk 2 egész tojást,
30 dkg lisztet, 1 sütőport és 5 dkg durvára vágott diót. Vajazott,
lisztezett őzgerincformában, előmelegített sütőben kb. 40 percig
sütjük.

146. Almás sütemény

                    20 dkg cukrot kikeverünk 2 egész tojással. Ezután
20 dkg reszelt almát, késhegynyi fahéjat, 25 dkg lisztet, 1
csomag sütőport adunk hozzá. Kizsírozott kisebb tepsiben sütjük.
Sütés után, ha kihűlt, kettőbe vágjuk és pikáns lekvárral
megtöltjük.

147. Egyszerű szelet

                     4 tojás habbá vert fehérjébe beleteszünk 12 dkg
cukrot, 1 citrom reszelt héját, 8 dkg lisztet, végül langyosan
3 dkg olvasztott margarint. Kizsírozott, lisztezett püspökkenyérformában
megsütjük, majd kiborítjuk, de csak másnap szeleteljük.

148. Cseresznyés lepény

                        10 dkg vajat habzásig keverünk. Hozzáteszünk
10 dkg cukrot és 6 tojássárgáját, 7 dkg lisztet, 3 dkg zsemlemorzsát,
csipet szódabikarbónát, kevés fahéjat és ezekkel is
egészen simára keverjük. Végül a 6 tojás keményre vert habját
adjuk bele. Vajjal kikent tepsibe öntjük, tetejét megszórjuk
cseresznyével, vagy meggyel. Lassú tűznél szép pirosra sütjük.
Tálaláskor meghintjük cukorral és darabokra vágjuk.

149. Cseresznyés vagy meggyes lepény

                                     2 tojást, 15 dkg cukrot, 5 dkg
vajat habosra keverünk. Hozzáadunk 1,5 dl tejet, 1 sütőporral,
reszelt citrom héjjal összekevert 30 dkg lisztet. Jól elkeverjük,
majd teszünk hozzá 5 dl kimagozott gyümölcsöt. Zsírozott, nem
nagy tepsibe öntjük. Tetejére is rakhatunk gyümölcsöt. Aranysárgára
sütjük, cukorral megszórva tálaljuk.

150. Tésztába ejtett meggy

                           5 dkg vajat, 8 dkg kristálycukrot, 12 dkg
darált diót és 3 tojássárgáját simára keverünk. Utána belekeverjük
a 3 tojás kemény habját, amelyet 1,5 evőkanál hideg vízzel
együtt vertünk fel. Vajazott, lisztezett tepsibe egyenletes elosztással
beleöntjük, és a kimagozott, lecsurgatott 50 dkg meggyel
jól megszórjuk, majd megsütjük.

151. Finom gyümölcspite

                        2 tojás súlyának (1 tojás kb. 5 dkg) megfelelő
vajar jól kikavarunk. Belevegyítünk ugyanannyi súlyú cukrot,
2 tojássárgáját, 2 tojás kemény habbá vert fehérjét és végül
a 2 tojás súlyával szintén egyenlő súlyú lisztet. A kikavart tészta
felét vajjal vékonyan kikent és meglisztezett formába tesszük,
tetejét megrakjuk friss, jól megcukrozott gyümölccsel
(barack, ribizli, málna stb). A tészta másik felét ráborítjuk, megkenjük
tojással és mérsékelten meleg sütőben megsütjük.

152. Gyümölcskenyér

                    7 dkg cukor, 7 dkg vaj, 15 dkg liszt, 1 egész tojás,
30 dkg kockára vágott vegyes gyümölcs és kevés szódabikarbóna
kell a készítéséhez. Az egészet összekeverjük és vajjal
kikent, lisztezett hosszúkás formában középmeleg sütőben sütjük.

153. Gyümölcsös habos sütemény

                               5 tojásból piskótát sütünk, kihűtjük.
Megkenjük eper-, vagy málnaízzel (aszerint, hogy melyik
gyümölccsel ízesítjük), majd nem túl sűrűn kirakjuk megmosott,
lecsumázott, esetleg félbe vágott eperszemekkel, illetve málnával.
Kemény habbá verünk 4 dl tejszínt 2 evőkanál porcukorral,
majd belecsurgatunk 1 csapott evőkanálnyi zselatint, amit előbb
vízben feloldottunk, és néhány percig kavargatva főztünk, majd
langyosra hűtöttük. A habot a tésztára simítjuk, vizes késsel
szépen elegyengetjük a tetejét, és néhány órára hűtöszekrénybe
tesszük. Kockákra vágva rakjuk tálra. (Meghinthetjük a tejszínt
tortadarával vagy reszelt csokoládéval is.)

154. Ribizlis sütemény

                       4 tojásból piskótát sütünk, majd kettévágjuk,
és a következő krémmel töltjük: 2 dl tejből 2 dkg búzadarával
tejbedarát főzünk és kihűtjük. Közben habosra keverünk 20 dkg
Rama margarint 20 dkg porcukorral, 1 csomag vaníliás cukorral,
hozzákeverjük a kihűlt darát és 50 dkg megtisztított ribizlit.
Alaposan kikeverjük, és ezzel töltjük meg a piskótát. A felső
lapot bevonjuk citrommázzal, tetejére ribizlit szórunk. Még
frissen bejelöljük a szeletek helyét, mert ha a máz megszárad,
szeleteléskor törik.

155. Méteres kalács

                    4 tojássárgáját 25 dkg porcukorral kikeverünk.
Hozzáadunk 1,5 dl olajat, 1,5 dl meleg vizet, 25 dkg lisztet, háromnegyed
sütőport és a 4 tojás felvert habját. Kétfelé vesszük
a tésztát, az egyik felébe 4 evőkanál kakaót teszünk, és őzgerincformában
egyenként megsütjük.
⬤ Krém: 25 dkg vajat, 15 dkg porcukrot, 4 evőkanál rumot habosra
keverünk. 1 csomag puncsízű pudingot a szokásos módon
elkészítünk, s ha kihűlt, a vajhoz keverjük.
  A tésztákat felszeleteljük, és állítva szeletenként megkenjük
a krémmel (1 szelet sárga tészta, krém, 1 szelet barna tészta,
krém, felváltva, míg el nem fogy). Végül az egész tésztát csokoládémázzal
leöntjük. Ferdén szeleteljük.

156. Finom szelet

                  5 tojásból 6 evőkanál vízzel, 15 dkg liszttel, 20 dkg
cukorral, 10 dkg dióval, 1 csomag sütőporral piskótatésztát sütünk.
⬤ Krém: 4 dl tejből 2 evőkanál liszttel és 2 csomag vaníliapudinggal
sűrű krémet főzünk. 25 dkg margarint 20 dkg porcukorral,
1 tojássárgájával, 1 csomag vaníliás cukorral habosra kavarunk.
Ha a felfőzött pudingkrém kihűlt, összekeverjük a kikevert
vajjal, és a tésztára kenjük.
⬤ Máz: 5 tojásfehérjét 15 dkg cukorral gőz fölött keményre verünk.
Amikor kihűlt a krémre tesszük, és csokoládédarával megszórjuk.

157. Krémes szelet

                   6 tojássárgáját 6 evőkanál cukorral habosra keverünk,
hozzáadunk 6 evőkanál őrölt diót, végül 6 evőkanál lisztet,
1 kávéskanál sütőport és a tojások felvert habját. Kivajazott
tepsiben sütjük és abban hagyjuk kihűlni.
⬤ Krém: 3 dl tej, 3 evőkanál liszt, 1 egész tojás. Ebből pépet
főzünk. 15 dkg porcukrot 15 dkg vajjal habosra keverünk, majd
hozzákeverjük a pépet. A kihűlt tésztára kenjük.
⬤ Máz: 10 dkg vajat, 3 evőkanál kakaót, 1 kávéskanál porcukorral
megolvasztunk, simára keverjük és a krémre kenjük.

158. Piskótaszelet kakaóval

                            4 egész tojást, 20 dkg kristálycukrot és
4 evőkanál vizet sűrűre verünk. Hozzákeverünk 15 dkg lisztet,
1 csomag vaníliás cukrot és reszelt citromhéjat. A tésztát kikent,
lisztezett tepsiben mérsékelt tűzön sütjük. A kihűlt tésztát kettévágjuk
és kakaós töltelékkel töltjük, tetejét porcukorral meghintjük.
⬤ Krém: 4 dkg kakaót 10 dkg porcukorral, 10 dkg vajjal, 1 csomag
vaníliás cukorral jól kikeverünk. Ezután beleteszünk egy
tojássárgáját, 1 kanál rumot és kis reszelt citromhéjat. Ezzel is
kavarjuk egy kicsit, és megtöltjük vele a tésztát.

159. Grazi szelet

                  5 tojás súlyának (1 tojás kb. 5 dkg) megfelelő vajat
és cukrot simára keverünk, majd beleütünk egyenként 5 egész
tojást. Ezzel is jól elkeverjük, végül pedig 4 tojás súlyával
egyenlő súlyú lisztet adunk hozzá. Kikent, liszttel meghintett
tepsibe öntjük, tetejét megszórjuk cukorral és hámozott, hosszúkásra
vágott mandulával, majd egyenletes, nem túl erős tűznél
megsütjük. Tetszés szerinti alakra vágjuk.

160. Rámás pogácsa

                   4 egész tojást 30 dkg cukorral habosra kavarunk,
beleszitálunk 25 dkg lisztet, és ezzel is jól kikeverjük. Zsírozott,
lisztezett sütőlemezre kávéskanállal egyforma, féldiónyi halmokat
rakunk, és egy éjszakán át langyos helyen szárítjuk. Formálás
után tehetünk egy-egy szem mazsolát a közepébe. A hosszas
pihenés alatt a teteje megszárad. Jól előmelegített, egyenletes
tűznél 8-10 percig sütjük. Ha jól sül, akkor a tészta fölmelegszik
és cukorráma keletkezik a tetején, mint egy bevonat.

161. Csokoládés pálcika

                        10 dkg vajat 1,5 dl vízzel tűzre teszünk. Ha
forrni kezd, belekeverünk 25 dkg lisztet. Levesszük a tűzről, 4
tojást egyenként jól összekeverve belevegyítünk. Ezután a tésztából
gyöngén vajazott és belisztezett sütőlemezre kb. 10 cm
hosszú és ujjnyi vastagságú pálcikaformákat helyezünk nyomózsák
segítségével, és meleg sütőben jól kisütjük. Ha kihűltek,
felső részüket csokoládémázzal bekenjük, hűvös helyen megszárítjuk,
majd az oldalukat hosszában felvágjuk, és az előre elkészített
csokoládékrémmel megtöltjük.
⬤ Csokoládékrém: 15 dkg csokoládét kevés vízben felolvasztunk.
Ha kihűlt, 3 dl cukrozott, felvert tejszínt óvatosan habverővel
hozzákeverünk.

162. Francia rolád

                   4 tojássárgájához hozzákeverünk 6 dkg cukrot. 10
dkg reszelt csokoládét kevés meleg vízben felolvasztunk és a tojássárgájához
vegyítjük. A 4 tojásfehérjéből kemény habot verünk
és 15 dkg liszttel együtt összekeverjük az előbbi masszával.
Vajjal kikent, meglisztezett tepsibe öntjük és vigyázva, lassan
megsütjük. Szalvétára téve tekercs módjára összecsavarjuk,
amikor kihűlt, megtöltjük tejszínhabbal és bevonjuk csokoládémázzal.

163. Kakaós piskóta

                    6 tojássárgáját 15 dkg porcukorral és 4 dkg kakaóval
habosra kavarunk. A keményre vert 6 tojásfehérjéhez
15 dkg lisztet keverünk, és ezt hozzáadjuk a tojássárgájához. Vajazott,
lisztezett formába öntjük és mérsékelt hőfokon sütjük.
Amikor kihűlt, megtöltjük és bevonjuk töltelékkel.
⬤ Krém: 2 dl tejbe 3 dkg lisztet keverünk és sűrű péppé főzzük.
15 dkg vajat, 15 dkg porcukorral kikeverünk és hozzáadjuk
a kihűlt pépet.

164. Kakaós szelet

                   6 egész tojást 20 dkg porcukorral habosra keverünk.
Beleteszünk 5 dkg darált diót, 10 dkg lisztet, 5 dkg kakaót
és 1 evőkanál rumot. A masszát vajazott, lisztezett tepsibe öntjük
és előmelegített sütőben lassan sütjük. Ha kihűlt, kettévágjuk,
megtöltjük, a tetejét is töltelékkel vonjuk be.
⬤ Mandulakrém: 15 dkg hámozott őrölt mandulát 1 csomag
vaníliás cukorral ízesített fél dl tejjel leforrázunk. Egy evőkanál
rummal megöntözzük és kihűtjük. 15 dkg vajat 15 dkg porcukorral
habosra keverünk és a kihűlt mandulával összekeverjük.

165. Kakaós tészta

                   5 dkg margarint 1 tojássárgájával, 25 dkg cukorral
habosra kavarunk. Hozzákeverünk 2 dkg kakaót, 2,5 dl tejet,
fél csomag sütőport, végül 30 dkg lisztet és 1 tojás habját.
Kikent, lisztezett tepsiben megsütjük.
⬤ Krém: 3 evőkanál lisztet 3 dl tejjel sűrűre főzünk és simára
keverünk. Mély tálban 10 dkg vajat 10 dkg porcukorral habosra
keverünk, adunk hozzá 8-10 dkg darált diót és 1 evőkanál rumot.
Ezzel töltjük és vonjuk be a tésztát.

166. Kakaós sütemény mogyorókrémmel

                                    5 dkg kakaót, 15 dkg porcukrot,
3 dkg vajat, 1 egész tojást erősen kikeverünk. Hozzáöntünk
2,5 dl tejet, 1 csomag sütőport, 20 dkg lisztet és tovább keverjük.
A tésztát kivajazott, lisztezett tepsibe téve mérsékelt tűzön
sütjük. Ha kihűlt, kettévágjuk és mogyoró- vagy diókrémmel
töltjük.

167. Jászberényi tekercs

                         6 tojásból, 4 evőkanál erős feketekávéból,
1 evőkanál kakaóval a vizes piskóta receptjénél leírtak alapján
piskótát sütünk. (Elég nagy tepsiben, közepes tűznél.) Ha kisült,
konyharuhában feltekerjük.
⬤ Krém: 20 dkg vajat 20 dkg porcukorral jól kikavarunk és 20
dkg darált diót és rumot keverünk bele. Ezzel töltjük meg a tekercset.
⬤ Máz: 15 dkg porcukrot, 3 evőkanál kakaót, 5 dkg vajat 3 evőkanál
forró vízzel leforrázunk, jól kikeverjük és a tésztát bevonjuk
vele.

168. Hólabda

             6 tojássárgáját, 30 dkg porcukorral, 2 evőkanál kakaóval,
9 kanál forró vízzel gőz fölött habosra keverünk. Adunk
hozzá 20 dkg lisztet, a 6 tojás kemény habját és 1 csomag sütőport.
Nagyméretű kizsírozott, kilisztezett tepsiben megsütjük,
majd pogácsaszaggatóval kiszaggatjuk.
⬤ Töltelék: 1 liter tejet 5 evőkanál liszttel sűrűre főzünk. Hozzáadunk
25 dkg vajat, amit 25 dkg porcukorral, 1 csomag vaníliás
cukorral kikavarunk, majd a péphez keverjük. A krémet
kétfelé vesszük. Az egyik felébe belemorzsoljuk a megmaradt
tésztát.
  A krém másik felével megkenjük a kiszaggatott tésztát. A tésztás
krémből minden darabra halmokat rakunk. Tetejére olvasztott
csokoládét csurgatunk.

169. Rigó Jancsi

                 7 tojásfehérjéhez 6 evőkanál hideg vizet és 13 evőkanál
kristálycukrot teszünk. Ebből kemény habot verünk.
Egyenként hozzátesszük a tojások sárgáját. Ezután 4 evőkanál
kakaót és 9 evőkanál lisztet adunk hozzá, folytonos habverés
közben. Erősen kivajazott, lisztezett nagy tepsiben (vagy kétszerre)
sütjük meg, hogy ne legyen vastag a tészta.
⬤ Krém: 2 evőkanál zselatint kevés vízben feloldunk. Ezután
8 dl tejszínből kemény habot verünk, amit 6 dkg kakaóval és 12
dkg vaníliás cukorral ízesítünk. Közben fokozatosan, állandó keverés
közben belecsorgatjuk a zselatint.
  A tejszínt rásimítjuk az egyik lapra. A másik lap tetejét olvasztott
csokoládéval bevonjuk, 5⨉5 cm nagyságú kockákra
vágjuk, és így felszeletelve ráhelyezzük a tejszínes töltelékre.
Forró vízbe mártott, és szárazra törölt késsel felszeleteljük. Tálra
helyezzük és fogyasztásig hűtőszekrénybe tesszük.

170. Nyúlderék

               6 tojássárgáját 6 dkg cukorral, egy kis tábla olvasztott
csokoládéval habosra keverünk. Hozzáadunk 6 dkg darált
mandulát, 2 dkg zsemlemorzsát rummal meglocsolva és a 6 tojás
kemény habját. Őzgerincformát jól kizsírozunk, és a masszát
beleöntjük. Ha kisült, olvasztott csokoládéval bevonjuk.

------------------------------------------------------------------------
Torták
------------------------------------------------------------------------

Sokan szeretik az édességeket, amelyek közül legkedveltebbek
a torták. Ünnepélyes alkalmakon, nagy ünnepeken elképzelhetetlen,
hogy a család asztalára ne kerüljön torta.
  A torták elkészítéséhez türelemre, feldíszítéséhez ízlésre van
szükség. Többféle tortalapot lehet készen kapni, de a saját készítésű
sütemény a család ízlésének megfelelően ízesíthető.
  A torta alapanyaga a piskótáéhoz hasonló. Sütni is úgy kell,
előmelegített sütőben, mérsékelt tűzön. Sütés közben kötő- vagy
tűzdelő- (spékelő-) tűt szúrjunk a tortába, ha valamennyi ráragad
a masszából, a tészta közepe még nyers. Amennyiben
a teteje már megkapta a kívánt színt, tegyünk rá papírt, így
védjük meg a túlsüléstől. Sütés után még 5 percig hagyjuk a
tepsit vagy tortaformát a nyitott sütő ajtajában, akkor nem esik
össze a tészta.
  A torták választéka óriási. Vannak közöttük drágábbak és olcsóbbak,
könnyen elkészíthetők, vagy nagyobb gyakorlatot és
több munkát igénylők. A hozzávalók olcsóbbakra cserélhetők,
pl. mogyoró és mandula dióra, vagy felerészben búzacsírára, a
rumot rumaromára cserélhetjük fel. Vaj helyett minden esetben
használhatunk Rama margarint.

171. Linzertorta

                 4 tojássárgáját habosra keverünk 25 dkg vajjal és
25 dkg cukorral. Azután beleteszünk 25 dkg hámozott, őrölt
mandulát, 25 dkg lisztet és a 4 tojás kemény habját. Kikent formában
megsütjük. Ha kihűlt, kettévágjuk és az alsó részt megkenjük
ribizli- vagy málnalekvárral. A felső részt ráhelyezve,
csokoládémázzal vonjuk be és fehér, egész mandulákkal díszítjük.

172. Jogásztorta

                 4 tojássárgáját habosra kavarunk 30 dkg porcukorral
és 30 dkg hámozott, őrölt mandulával. Végül beletesszük 4
tojás kemény habját, és lassú tűzön két lapot sütünk belőle.
  Csokoládékrémmel töltjük meg, s ugyancsak csokoládémázzal
vonjuk be.

173. Bosnyáktorta

                  6 tojás habbá vert fehérjébe belekeverünk 25 dkg
porcukrot, 25 dkg őrölt mandulát, 10 dkg megpuhított csokoládét
és fél citrom levét. Vajjal kikent és meglisztezett formában
lassú tűznél 1 órát sütjük. Csokoládémázzal vonjuk be.

174. Mandulás gesztenyetorta

                             6 tojássárgáját 25 dkg cukorral jól elkeverünk,
hozzáadunk 25 dkg gesztenyemasszát és a 6 tojás felvert
habját, 5 dkg zsemlemorzsát. Két részben sütjük.
⬤ Gesztenyekrém: 10 dkg meghámozott mandulát és 5 dkg cukrot
megpirítunk és ha kihűlt, megdaráljuk. 10 dkg cukrot kevés
vízzel sűrű sziruppá főzünk, és belekeverünk 20 dkg gesztenyemasszát.
Hozzáadjuk a darált mandulát és 2 dl habbá vert
tejszínt. Megtöltjük vele a tortát és a tetejét is bevonjuk vele.
Azután az egész tortát beborítjuk tejszínhabbal.

175. Stefánia-torta

                    8 tojás kemény habját 15 dkg cukorral, 20 dkg
őrölt mandulával (esetleg dióval), 1 evőkanál finom morzsával
jól elkeverünk és három részben megsütjük. Csokoládékrémmel
töltjük.
⬤ Csokoládékrém: 8 tojássárgáját 12 dkg cukorral jó habosra
kavarunk, beleteszünk 1 kiskanál lisztet és 4 dl forró tejet. Gőz
fölött folytonos kavarás közben sűrűre főzzük. Amikor kihűlt,
15 dkg habosra kavart vajat és 5 dkg reszelt csokoládét keverünk
hozzá. A torta tetejét is ezzel kenjük meg.

176. Frici-torta

                 7 tojássárgáját habosra kavarunk 25 dkg cukorral.
Összevegyítjük 35 dkg hámozott, pörkölt, darált mandulával és
a tojások keményre vert habjával. Két lapban sütjük meg. Amikor
kihűlt, megtöltjük eperkocsonyával (készen kapható; vagy
zselatin segítségével készíthető) vagy eperdzsemmel elkevert
cukrozott tejszínhabbal. A torta külső részét is ezzel vonjuk be.

177. Lévigné-torta

                   6 tojássárgáját 20 dkg porcukorral habosra kavarunk,
majd hozzáadunk 20 dkg hámozott őrölt mandulát, fél citrom
levét és a tojások felvert habját. Három részben megsütjük,
és a lapokat a következő krémmel töltjük: 10 dkg porcukorral
4 dl tejszínt kemény habbá verünk. 3 dkg zselatint kevés vízben
feloldunk, egy percig forraljuk, majd lehűtjük és a tejszínhez
csorgatjuk. Többféle befőttet levétől lecsurgatunk, apró kockákra
vágjuk és a tejszínhabhoz keverjük. Ezzel a krémmel töltjük
és vonjuk be a tortát. Néhány órára hűtőszekrénybe tesszük.

178. Mandulatorta

                  8 tojássárgájával 25 dkg porcukrot kikavarunk, 25
dkg őrölt mandulát adunk hozzá. Kis vaníliás cukrot és a tojások
kemény habját keverjük bele. Lisztezett, zsírozott formában
sütjük. Csokoládékrémmel töltjük és vonjuk be.

179. Irén-torta

                6 tojássárgáját elkeverünk 15 dkg cukorral, 15 dkg
hámozott, őrölt mandulával, 6 tojás keményre vert habjával és
végül 5 dkg liszttel. Kikent, meghintett formában 3 részben sütjük
meg. Ha kihűlt, a következő krémmel töltjük meg: 12 dkg
cukrot jól elkeverünk 12 dkg vajjal, 1 egész tojással és 4 evőkanál
feketekávéval. A torta tetejét is ezzel kenjük meg és sűrűn
behintjük hosszúkásra vágott mandulával.

180. Karácsonyi torta

                      15 dkg vajat habosra keverünk. Belevegyítünk
egyenként 5 tojássárgáját, 15 dkg porcukrot, 15 dkg őrölt,
hámozatlan mandulát, fél citrom reszelt héját, 3 evőkanál rumot
és az 5 tojás kemény habját. Kikent, meghintett tortaformában
45 percig sütjük. Amikor kihűlt, kettévágjuk, közepét vékonyan
megkenjük málna- vagy ribizlilekvárral. Fehér cukormázzal
vonjuk be.

181. Vadásztorta

                 6 tojássárgáját 20 dkg cukorral habosra kavarunk,
majd hozzáadunk 20 dkg őrölt mandulát és a tojások keményre
vert habját. Vajjal kikent, liszttel meghintett formában mérsékelt
tűznél sütjük. Amikor félig készen van, kivesszük a sütőből,
és valamilyen finom dzsemmel megkenjük. 3 tojásfehérjét 20
dkg cukorral addig kavarunk, amíg egészen megsűrűsödik, akkor
beleszórunk 10 dkg hámozott, hosszúkásra vágott mandulát
és 1 citrom reszelt héját. Ezt a masszát rákenjük a félig sült,
dzsemmel megkent torta tetejére és tovább sütjük, illetve csak
szárítjuk, mert a mandulás keveréknek nem szabad megbarnulni.

182. Kenyértorta

                 5 tojássárgáját habosra keverünk, azután lassanként
belevegyítünk 25 dkg porcukrot, 6 dkg reszelt csokoládét,
6 dkg pirított, reszelt és átszitált fehér kenyeret vagy zsemlét,
fél dkg őrölt fahéjat és ugyanennyi szegfűszeget, fél citrom reszelt
héját, végül pedig 20 dkg őrölt mandulát. Vajjal kikent formában
mérsékelt tűznél megsütjük. Kettévágva gyümölcsízzel
megtöltjük és csokoládémázzal bevonjuk.

183. Attila tortája

                    20-20 dkg lisztet, zsírt, darált mandulát (dióval is
finom) és cukrot, 1 csomag vaníliás cukrot és fél csomag sütőport
elkeverünk, azután 2 tojással és 1 citrom levével gyúródeszkán
jól összegyúrjuk. A tésztát vajazott és morzsával kiszórt
tortaformába tesszük, tetejét gyümölcsízzel vastagon megkenjük.
Azután a tésztából rudakat sodorva, rácsot teszünk a lekvárra.
Sütés után a tésztát 2-3 rétegre vágjuk, gyümölcsízzel
megkenjük. Tálaláskor bőven megszórjuk vaníliás cukorral.

184. Olgi-torta

                15 dkg cukrot 7 tojássárgájával habosra keverünk.
5 dkg csokoládét lereszelünk és a tojásokhoz adjuk. 15 dkg darált
mandulát vagy diót és a 7 tojás kemény habját keverjük bele.
Kizsírozott, lisztezett formába öntjük és megsütjük.
⬤ Krém: 15 dkg vajat 15 dkg porcukorral habosra keverünk.
Ezután teszünk bele 1 csomag vaníliás cukrot, 5 dkg puhított
csokoládét, 2 egész tojást. Minden alkotórésszel jól kikeverjük.
A krémmel töltjük és bevonjuk a tortát. Mandulát vagy diót
sütőben megpirítunk, összevagdaljuk és meghintjük vele a tortát.
Ezzel díszítjük.

185. Diáktorta

               15 dkg vajat habosra keverünk 20 dkg cukorral. Hozzáteszünk
15 dkg hámozott, őrült mandulát, 6-7 evőkanál tejet,
3 tojásfehérjének keményre vert habját, melybe 1 csomag vaníliás
cukrot és 16 dkg lisztet teszünk. Két részben sütjük meg,
ezután mindkettőt vékonyan megkenjük valamilyen gyümölcsízzel
(málna, eper, meggy). A tortát csokoládémázzal vonjuk be.

186. Mandulás csokoládétorta

                             5 tojássárgáját 14 dkg cukorral kikeverünk,
majd összevegyítjük 15 dkg darált mandulával, 10 dkg reszelt
csokoládéval, 5 dkg felolvasztott vajjal és az 5 tojás keményre
vert habjával. Két lapot sütünk belőle, és megtöltjük.
1 tojássárgáját 15 dkg porcukorral, 1 dl feketekávéval felfőzünk,
és adunk hozzá 15 dkg habosra kevert vajat. Ezzel a
krémmel megkenjük a lapokat, egymásra tesszük, és kívülről
csokoládémázzal vonjuk be a tortát, végül hámozott, egész mandulákkal
díszítjük.

187. Datolyatorta I.

                     15 dkg kimagozott és megdarált datolyát összevegyítünk
20 dkg cukorral, 7 tojássárgájával, 1 kanál rummal.
Habosra keverjük, hozzáadjuk a 7 tojás keményre vert habját
és 10 dkg hámozott, őrölt mandulát. Kikent formában két
részben sütjük, és megtöltjük a következő krémmel: 5 tojássárgájából,
15 dkg darált datolyából gőzön krémet főzünk. Miután
kihűlt, belekeverünk 20 dkg habosra kevert vajat. A torta tetejét
és oldalát is ezzel a krémmel vonjuk be, végül cukros tejszínhabbal
beborítjuk.

188. Datolyatorta II.

                      15 dkg vajat 12 dkg cukorral habosra kavarunk,
és hozzáadunk 20 dkg lisztet, majd 3 tojássárgájával, fél citrom
reszelt héjával és levével omlós tésztát gyúrunk belőle. A tésztából
vastag gyűrűt formálunk, és a kikent tortasütőben félig
megsütjük. Ezalatt elkészítjük a tölteléket a következőképpen:
25 dkg porcukrot elkeverünk 6 tojásfehérje keményre vert habjával,
25 dkg apróra vágott datolyával (datolya helyett lehet
mazsolát is használni). Ezt a tölteléket beleöntjük a félig megsült
tésztgyűrű közepébe, és egészen megsütjük. A tetejét bevonhatjuk
citrom- vagy narancsmázzal, díszíthetjük datolyával
vagy cukros gyümölcsökkel.

189. Omlós tortácska

                     Omlós vajas tésztát készítünk és apró, alufóliaformákba
rakjuk. A tésztát megtöltjül a következő krémmel: 15
dkg cukrot, 15 dkg vajat, 5 tojássárgáját kevés rummal meglocsolt
15 dkg finom zsemlemorzsával, 15 dkg darált mandulával
és az 5 tojás keményre vert habjával összekeverünk. A tésztát
nem túl meleg sütőben sütjük, azután vaníliás vagy rumos
cukormázzal vonjuk be. Tetejét egy-egy szem meggybefőttel díszítjük.

190. Pischinger-torta

                      5-6 nagy ostyalapot megkenünk a következő
kihűlt töltelékkel: 20 dkg olvasztott vajjal összekeverünk 10 dkg
olvasztott csokoládét és 15 dkg hámozott, pörkölt és összevagdalt
mandulát, esetleg mogyorót. A megkent ostyákat egymásra
tesszük, két deszka közé helyezzük, és a felső deszkát valami nehéz
tárggyal lenyomjuk. Miután pár óráig így állt, bevonjuk a
tetejét csokoládémázzal és meghintjük vagdalt, pirított mandulával.

191. Mikádó-torta

                  15 dkg darált diót, 15 dkg darált mandulát, 25 dkg
cukrot simára keverünk 7 tojássárgájával. Hozzáteszünk még
három szelet reszelt csokoládét és a 7 tojás keményre vert habját.
Két részben lassan sütjük.
⬤ Krém: 2 dl erős feketekávéban 2 evőkanál lisztet simára keverünk,
majd sűrű péppé főzzük. Mikor langyosra hűlt, 15-20
dkg vajat 20 dkg cukorral habosra kavarunk, és a péphez adjuk.
Ezzel a krémmel megtöltjük a tortát, a tetejét is bekenjük
vele, és sűrűn meghintjük tortadarával.

192. Kongótorta

                10 dkg darált mogyorót, 5 dkg darált diót, 15 dkg
porcukorral, 5 tojássárgájával, fél csomag vaníliás cukorral, 1
citrom reszelt héjával és 10 dkg reszelt csokoládéval habosra kavarunk.
Legvégül 5 tojás kemény habját adjuk hozzá. Vajazott,
lisztezett, magas falú tortaformában, forró sütőben megsütjük.
Sütés után a kihűlt tésztát három rétegre vágjuk, 4 dl tejszínből
10 dkg porcukorral és fél csomag vaníliás cukorral ízesített
tejszínhabbal megtöltjük és bevonjuk. Csokoládédarával díszítjük.

193. Mogyorótorta

                  25 dkg cukor, 25 dkg mogyoró, 8 tojássárgája, 1
kifli morzsája, kevés citromhéj kell hozzá. Ezeket az anyagokat
jó habosra kavarjuk. Végül hozzáadjuk a 8 tojás habját. Három
lapot sütünk belőle és mogyorókrémmel töltjük.

194. Mogyorótorta tojás nélkül

                               30 dkg darált mogyorót, 30 dkg cukrot,
30 dkg vajat összegyúrunk. 4-5 tortalapot süthetünk belőle.
Tejszínhabbal töltjük.

195. Mogyorókrémtorta

                      20 dkg mogyorót megpirítunk, ha kihűlt, ledaráljuk.
6 tojás sárgáját 20 dkg porcukorral habosra keverünk,
majd belerakjuk a fele mogyorót, a 6 tojás habjának felét. Simára
keverjük, majd beletesszük a megmaradt mogyorót és habot.
Zsemlemorzsával kiszórt formába öntjük. Megsütjük és mogyorókrémmel
vagy tejszínhabbal megtöltjük.

196. Pirított mogyorótorta

                           10 dkg vajat 10 dkg cukorral habosra keverünk.
Beleteszünk 6 tojássárgáját, hozzávegyítünk 8 dkg reszelt
csokoládét, melyet egy kanál forró vízzel eldörzsölünk, 6
tojásfehérjének a habját, 10 dkg sütőben pirított, megdarált mogyorót
és 3 dkg mazsolát. Lassú tűznél fél óráig sütjük, 3 lapra
vágjuk.
⬤ Mogyorókrém: 15 dkg mogyorót megpirítunk és megdaráljuk.
20 dkg vajat, 20 dkg porcukrot és 1 egész tojást habosra keverünk.
2 dl tejet 2 evőkanál liszttel simára habarunk, sűrű pépet
főzünk belőle. Amikor kihűlt, összekeverjük a vajjal és a
mogyoróval. Megtöltjük és bevonjuk vele a tortát.

197. Lili-torta

20 dkg cukrot elkeverünk 2 egész tojással és négynek
a sárgájával. Ezután hozzávegyítünk 10 dkg lisztet és 4 tojásfehérje
kemény habját. Négy lapban sütjük meg. A kihűlt lapokat
mogyorókrémmel töltjük meg, tetejét olvasztott csokoládéval,
vagy citrommázzal vonjuk be.

198. Sümegi torta

                  25 dkg darált mogyorót és 25 dkg cukrot összekeverünk
6 tojás habbá vert fehérjével és két részben megsütjük.
Ha kihűlt, megtöltjük a következő krémmel: 6 tojássárgáját 25
dkg porcukorral és 10 dkg reszelt csokoládéval addig keverünk
gőz fölött, amíg megsűrűsödik. Ha kissé kihűlt, belekeverünk
10-15 dkg habosra kevert vajat. Amikor teljesen kihűlt, megtöltjük
vele a tortát, és a tetejét is ezzel vonjuk be. Egész mogyorószemekkel
díszítjük, és néhány órára hideg helyre tesszük.

199. Margit-torta

                  7 tojás keményre vert habjába belekeverünk 25
dkg őrölt mogyorót, 35 dkg cukrot és két evőkanál lisztet. Két
lapot, s nyomózsák segítségével 12 puszedlit formálunk ebből
a masszából, és megsütjük. A lapokat vékonyan megtöltjük baracklekvárral
(esetleg málna- vagy eperlekvárral), és a torta tetejét
is ezzel kenjük meg. Majd bevonjuk citrommázzal és körbe
rárakjuk a puszedliket.

200. Olympia-torta (diótorta)

                              7 tojássárgáját elkeverünk 7 kanál cukorral,
10 dkg reszelt csokoládéval, 1 evőkanál liszttel és a 7 tojás
habjával. Négy lapban sütjük és diókrémmel töltjük. Csokoládémázzal
vonjuk be és fél diószemekkel díszítjük.

201. Töltött diótorta

                      7 tojássárgáját 15 dkg cukorral habosra keverünk.
Hozzáteszünk 3 dkg zsemlemorzsát és 15 dkg őrölt diót,
végül a 7 tojás keményre vert habját. Két részletben sütjük
meg. Amikor kihűlt, megtöltjük a következő krémmel: 2,5 dl
kemény, cukros tejszínhabba belekeverünk 5 dkg darált diót,
2 dkg föloldott és főzött zselatint. A megtöltött tortát olvasztott
csokoládéval vonjuk be és befőttszemekkel díszítjük.

202. Diótorta

              6 tojásfehérjéből kemény habot verünk 16 dkg cukorral.
A tojássárgákhoz 10 dkg őrölt dióbelet, 7 dkg zsemlemorzsát,
3 dkg lisztet és 2 evőkanál rumot keverünk, majd megsütjük.
Ha kihűlt, három részre vágjuk és megtöltjük.
⬤ Diókrém: 20 dkg cukrot 20 dkg őrölt dióval, 1 dl tejjel felfőzünk.
15 dkg vajat teszünk bele és fehéredésig kavarjuk, és
2 evőkanál rummal ízesítjük.

203. Diótorta kakaós bevonattal

                                A diótortánál leírtak szerint megsütjük
a tésztát.
⬤ Krém: 3 evőkanál lisztet, 1 egész tojást 3 dl tejben elhabarunk,
sűrű pépet főzünk belőle. 15 dkg vajat 20 dkg porcukorral,
2 csomag vaníliás cukorral habosra kavarunk. Amikor a főzött
krém kihűlt, a vajkrémhez keverjük.
  A tésztát három részre vágjuk, és megtöltjük.
⬤ Máz: 10 dkg vajat felolvasztunk. Még melegen 1 kiskanál
porcukrot, 3 evőkanál kakaót teszünk bele. Langyosan a tortára simítjuk.

204. Diótorta fehér mázzal

                           A diótortánál leírtak szerint megsütjük
a tésztát.
⬤ Krém: 15 dkg vajat 15 dkg porcukorral, 2 evőkanál kakaóval
habosra kavarunk. Rummal, vaníliás cukorral ízlés szerint ízesítjük.
A tortalapot kettőbe vágjuk és megtöltjük.
⬤ Máz: 2 tojásfehérjét 10 dkg cukorral gőz fölött habosra verünk.
Pár csepp citromlevet adunk hozzá és a tortát bevonjuk vele.

205. Diótorta diókrémes bevonattal

                                   A diótortánál leírtak szerint megsütjük
a tésztát.
⬤ Krém: 15 dkg vajat 15 dkg porcukorral és 10 dkg olvasztott
csokoládéval habosra kavarunk.
⬤ Máz: 3 egész tojást 15 dkg porcukorral gőz fölött habosra verünk.
Ezután 2 dkg kakaót, 5 dkg darált diót, fél dl rumot és
5 dkg vajat keverünk hozzá. Mikor a máz kihűl, bevonjuk vele a
tortát.

206. Diótorta kávékrémmel

                          A diótortánál leírtak szerint megsütjük
a tésztát.
⬤ Kávékrém: 1 dl nagyon erős feketekávéból 3 evőkanál porcukorral
szirupot főzünk. 20 dkg vajat 1 tojással és 25 dkg porcukorral
habosra kavarunk, majd lassan hozzáadjuk a kávészirupot.
Ezzel a krémmel megtöltjük és bevonjuk a tortát.

207. Diótorta másként

                      4 tojássárgáját 20 dkg porcukorral kikavarunk.
Teszünk bele 10 dkg darált diót, 8 evőkanál vizet, fél csomag
sütőport és 20 dkg lisztet. Tortaformában megsütjük.
⬤ Diókrém: 2 dl tejben egy púpozott evőkanál lisztet elhabarunk,
péppé főzzük. 15 dkg vajat, 20 dkg cukorral kikavarunk,
10 dkg darált diót és ízlés szerinti rumot adunk hozzá.
A két masszát összevegyítjük és megtöltjük a tortát.

208. Jetty-torta

                 20 dkg cukrot 15 dkg Rama margarinnal, 4 egész tojással,
fél csomag sütőporral jól kikavarunk. 30 dkg réteslisztet
keverünk hozzá. Kizsírozott, liszttel megszórt sütőlemezen megsütjük.
  A kihűlt tészta felét levágjuk (ez lesz a tortalap), a másik
felét összemorzsoljuk. 20 dkg vajat habosra kavarunk 10 dkg
porcukorral. 20 dkg durvára vágott diót, 20 dkg mazsolát, fél dl
rumot, 3-4 evőkanál darabos lekvárt, 5 dkg kakaót és az összemorzsolt
tésztát a vajhoz keverjük. Az egyben hagyott tortalapot
valamilyen pikáns gyümölcsízzel megkenjük. A tölteléket
a tésztára halmozzuk, vizes késsel elsimítjuk. Tetejére 10 dkg
olvasztott csokoládé kerül.

209. Csodatorta

                30 dkg porcukrot 6 tojássárgájával és 6 evőkanál vízzel
habosra keverünk, majd hozzáadunk 20 dkg lisztet és a 6
tojás kemény habját. Zsírozott, lisztezett nagy tortaformába
tesszük. Megsütjük. Olyan magas lesz, mintha 10-12 tojásból
lenne, de sokkal könnyebb. Lekvárral, vagy krémmel töltjük.

210. Gesztenyetorta I.

                       3 tojássárgáját 10 dkg cukorral habosra kavarunk,
majd hozzáadjuk a tojások kemény habbá vert fehérjét,
10 dkg őrölt diót és 2 evőkanál zsemlemorzsát. Kizsírozott,
lisztezett nagy tortaformába simítjuk, és megsütjük. A formában
hagyjuk kihűlni, tetejét vékonyan megkenjük barack- vagy
málnaízzel. Közben habosra keverünk 25 dkg áttört gesztenyemasszát
20 dkg Rama margarinnal és 2 evőkanál rummal. Ezt
egyenletesen rásimítjuk a lekvárral megkent tésztára. Tetejét
tortadarával meghintjük és legalább egy napra hűtőszekrénybe
tesszük. Tálalás előtt a késsel meglazított tortakarimát lehúzzuk,
és a tortalappal együtt csúsztatjuk a tálra.

211. Gesztenyetorta II.

                        5 tojássárgájából, 5 evőkanál porcukorból, háromnegyed
csomag sütőporból és 4 kanál lisztből piskótatésztát
készítünk, amihez 25 dkg gesztenyemasszát adunk, majd megsütjük.
Másnap 3 rétegbe vágjuk és töltjük.
⬤ Krém: 30 dkg cukrot, 1 tojást, 2 evőkanál vizet, 1 csomag vaníliás
cukrot jó habosra kavarunk, és a tűzhelyen felfőzzük. Kavarás
közben lehűtjük. 25 dkg vajat havosra keverünk. Egy részét
a díszítéshez félretesszük, a többi vajhoz 25 dkg gesztenyemasszát
adunk, összekeverjük a főzött krémmel, és a lapokat
megtöltjük.

212. Gesztenyekrémtorta

                        20 dkg őrölt mogyorót, 20 dkg porcukrot,
késhegynyi szódabikarbónát összekeverünk 5 tojás felvert habjával,
és két részben megsütjük. Gesztenyekrémmel töltjük.
⬤ Gesztenyekrém: 5 tojássárgáját 10 dkg reszelt csokoládéval
elkeverünk és gőz fölött addig kavargatjuk, míg sűrű nem lesz.
Hozzákavarunk 25 dkg gesztenyemasszát, 10 dkg porcukrot, 10
dkg összevágott mazsolát, egy marék összevágott befőttet, 10
dkg puha vajat. Ha szükséges, még cukrot és 1-2 kanál nyers
tejet vagy tejszínt keverünk hozzá. Kevés vízben 2 dkg zselatint
feloldunk és a krémhez adjuk, amit már előzőleg jól kidolgoztunk.
Ha a krém kihűlt, megtöltjük, és be is vonjuk vele a tortát.
Tetejét sűrűn megszórjuk tortadarával. A krémből egy keveset
megspórolunk, apró golyócskákat formálunk belőle, meghengergetjük
csokoládédarában, és ezekkel díszítjük a tortát.
Pár órára hűtőszekrénybe tesszük.
  A torta tésztáját legjobb előző nap elkészíteni.

213. Töltött gesztenyetorta

                            3 dkg vajat habosra kavarunk 20 dkg cukorral
és 5 tojássárgájával. Azután belevegyítünk 15 dkg gesztenyemasszát,
6 dkg őrölt mandulát, 5 tojás kemény habbá vert
fehérjét és 8 dkg lisztet. Két lapban sütjük meg, és azután megtöltjük
5 dl keményre felvert tejszínhabbal, melybe 10 dkg, kevés
vaníliával ízesített gesztenyemasszát kevertünk. A tortát
cukormázzal vonjuk be.

214. Gesztenyekrémes mazsolatorta

                                  25 dkg porcukrot habosra keverünk
7 tojássárgájával, majd hozzáadunk 10 dkg hámozott őrölt
mandulát, 15 dkg összevágott mazsolát és a 7 tojás habbá vert
fehérjét. Két részben sütjük meg. Amikor kihűlt, gesztenyekrémmel
töltjük.
⬤ Gesztenyekrém: 3 dkg vajat elkeverünk 2-3 tojássárgájával,
hozzáadunk 25 dkg gesztenyemasszát, ha kell, még megcukrozzuk
és kevés tejjel kellően hígítjuk. A torta tetejét és oldalát is
ezzel a krémmel vonjuk be, azután meghintjük csokoládédarával.
Mazsolaszemekkel díszítjük.

215. Francia gesztenyetorta

                            Megdarálunk 30 dkg háztartási kekszet
(vagy megszáradt maradék teasüteményt), összegyúrjuk 10 dkg
puha vajjal és 5 dkg porcukorral. Vízzel kiöblítünk egy tortaformát.
Úgy béleljük ki a kekszmasszával, hogy pereme is legyen.
50 dkg gesztenyemasszát habosra keverünk 10 dkg puha
vajjal és annyi tejjel, vagy tejszínnel, hogy lágy krémet kapjunk.
2-3 evőkanál rummal ízesítjük. A tésztával bélelt formába simítjuk,
és sűrűn belenyomkodunk kimagozott, lecsepegtetett
meggybefőttszemeket. Legalább egy napra jégszekrénybe
tesszük. Tálalás előtt a tortakarimát lehúzzuk róla, s a tortalappal
együtt csúsztatjuk tálra. Nemcsak finom, de se sütni, se főzni
nem kell.

216. Fedák-torta

8 tojássárgáját 30 dkg cukorral simára keverünk.
Beleteszünk 25 dkg gesztenyemasszát, 10 dkg reszelt csokoládét,
5 dkg őrölt mandulát, 5 dkg finom, szitált zsemlemorzsát és a 8
tojás habját. Lassan sütjük. Amikor kihűlt, kettévágjuk. Az alsó
lapjára 3 dl kemény cukros tejszínhabot kenünk. Tetejét csokoládémázzal
vonjuk be, és cukros vagy csokoládéval bevont gesztenyepüréből
formált golyókkal díszítjük. Tálalásig hűtőszekrényben
tartjuk.

217. Boglárka tortája

                      6 tojásból kerek tortaformában piskótát sütünk.
Ha kihűlt, 2 cm vastagon levágjuk a tetejét. Közepét kikaparjuk,
ide jön a töltelék.
  40 dkg gesztenyemasszát 1 dl tejszínnel vagy tejjel megpuhítunk.
A kikapart tésztát összekeverjük kimagozott, lecsepegtetett
meggybefőttel, durvára vágott dióval és fél dl rummal. Ha
szükséges, porcukorral édesíthetjük. 2 dl tejszínt kemény habbá
verünk, amibe kevés vízben felolvasztott 1 dkg zselatint öntünk,
és az egészet összekavarjuk. Megtöltjük vele a torta üregét,
ezután ráhelyezzük a levágott tésztakorongot.
⬤ Máz: 10 dkg étcsokoládét megolvasztunk, és a tortára simítjuk.

218. Hideg gesztenyetorta

                          60 dkg gesztenyemasszához 20 dkg habosra
kavart vajat, 5 dkg olvasztott csokoládét, 1 evőkanál rumot
és 15 dkg porcukrot kavarunk. Jól kidolgozzuk. Vizezett tortaformába
öntjük, hűtőszekrénybe tesszük. Amikor lehűlt, kiborítjuk.
Csokoládéreszelékkel díszítjük.

219. Házitorta

               2 tojásárgáját 20 dkg cukorral habosra kavarunk,
majd hozzáadunk 5 dkg reszelt csokoládét vagy 2 dkg kakaót,
5 dkg vajat, kevés feketekávét és 15 dkg lisztet, végül a 2 tojás
habját. Kikent, kisebbfajta tortaformában megsütjük, kettévágva
lekvárral töltjük.

220. Tűzön felvert piskóta

                           15 dkg cukrot 4 tojássárgájával gyenge
tűzön habverővel habosra verünk, majd levesszük a tűzről, és hűlésig
tovább verjük. Lassan belekeverünk 15 dkg lisztet. Kikent,
liszttel meghintett tortaformában megsütjük. Kettévágjuk, vékonyan
megkenjük eper- vagy málnalekvárral és bevonjuk
csokoládémázzal.

221. Parfétorta

                Egy közepes nagyságú tortaformát alaposan kivajazunk
(az oldalát is!). Ezután az aljára egy sor rumos tejbe mártott
(nem áztatott!) babapiskótát teszünk, az oldalára is piskótákat
állítgatunk. Alaposan kikavarunk 5 tojássárgáját 15 dkg
porcukorral és 2 evőkanál tejjel. Gőz fölött sűrűre főzzük. Még
a gőzön hozzáadunk 3-4 púpos evőkanál jófajta kakaót, 1 csomag
vaníliás cukrot, majd gőzről levéve langyosra hűtjük. Nagyon
alaposan kikavarunk 20 dkg vajat és jókora marék kimagozott,
lecsepegtetett meggyet, 10 dkg durvára vágott diót teszünk
bele. A tojások fehérjét kemény habbá verjük, utoljára ezt keverjük
hozzá. A piskótával bélelt tortaformába töltjük, tetejére
is rumos tejben megmártott piskótákat fektetünk, hogy teljesen
beborítsa. A parfétortát hűtőszekrénybe tesszük. Tálaláskor a
tészta széleit meglazítjuk, és a tortakarimát lehúzva róla, a tortalappal
együtt csúsztatjuk tálra. Tetejét édes tejszínhabbal
vonjuk be, meggyel és dióval díszítjük.

222. Mákos torta

                 20 dkg finomra darált mákot, 25 dkg cukrot, 5 tojássárgáját,
1 citrom reszelt héját, pici tört fahéjat és szegfűszeget
addig keverünk, míg habos nem lesz. Azután beletesszük az
5 tojás keményre vert habját és jól kikent formába rakjuk, majd
mérsékelt tűzön megsütjük. Ha kihűlt, két korongba vágjuk.
Kakaókrémmel megtöltjük és bevonjuk.

223. Krémtorta

               Mély tálban kikeverünk 3 tojássárgáját, fél csésze
tejet, 20 dkg cukrot. Adunk hozzá 1 evőkanál rumot, kevés citromhéjat,
10 dkg lisztet, 5 dkg morzsát, fél csomag sütőport és
3 tojás habját. Zsírozott, lisztezett formában sütjük.
⬤ Krém: 2 tojássárgáját, 3 kávéskanál lisztet, 12 dkg cukrot fél
dl feketekávéval sűrűre főzünk. Külön kikeverünk 5 dkg vajat
1 kanál rummal, beletesszük a kihűlt krémbe és végül a 2 tojás
habját. Ezzel a krémmel megtöltjük és bevonjuk a tortát.

224. Olcsó torta

                 15 dkg cukrot 4 tojássárgájával habosra kavarunk,
majd belevegyítünk 5 dkg finomra reszelt főzőcsokoládét, 5 dkg
vajat, 10 dkg darált diót, 1 csomag vaníliás cukrot és 15 dkg
lisztet, amihez negyed csomag sütőport adunk. Legvégül a tojások
kemény habját adjuk hozzá. Zsírozott, lisztezett tepsiben kisütjük.
Hosszában kettőbe vágjuk. Ízlés szerinti krémmel megtöltjük.
A tortát vagy a krémmel, vagy olvasztott csokoládéval
vonjuk be.

225. Kétszersülttorta

                      1 csomag kétszersültet darabokra törünk, rummal
meglocsoljuk. 4 tojássárgáját 5 evőkanál cukorral, 1 vaníliás
cukorral jól kikeverünk. Lassan 1 kanál lisztet, 1 dl tejet
keverünk hozzá. 9 dl tejet 1 kanál cukorral felteszünk forrni.
Amikor forr, lassan beleöntjük a tojásos keveréket, és állandó
kavarás mellett megfőzzük. Melegen ráöntjük a kétszersültre és
hűlni hagyjuk. A 4 tojásfehérjét felverjük, 1 evőkanál kristálycukrot
és 5 dkg diót keverünk bele, majd a leöntött kétszersült
tetejére kenjük. Hűtőszekrényben lehűtjük, utána fogyasztjuk.

226. Olcsó kávékrémtorta

                         30 dkg lisztet, fél csomag sütőport, 5 dkg
vajat, 10 dkg cukrot, 1 egész tojást, 2 evőkanál erős feketekávéval
és fél dl tejjel deszkán eldolgozunk, azután 5 kerek lapot
sütünk belőle, tortaformában.
⬤ Krém: 2 dl tejet 2 dl erős feketekávéval, 3 evőkanál liszttel
csomómentesen elkeverünk. Állandó kavarás mellett sűrűre főzzük.
15 dkg vajat, 1 egész tojással és 25 dkg porcukorral habosra
kavarunk. Amikor a főzött krém kihűl, összekeverjük a két krémet.
Megtöltjük és bevonjuk vele a tortát.

227. Arab kávétorta (különlegesen finom)

                                         25 dkg cukrot 6 tojássárgájával
és fél csomag vaníliás cukorral habosra kavarunk, majd
5 dkg reszelt csokoládét, 2 kávéskanál finomra őrölt szemeskávét,
negyed csomag sütőport, 4 evőkanál lisztet, és legvégül a 6
tojásfehérjének kemény habját adjuk hozzá. Vajazott, lisztezett
formában közepes tűznél sütjük, amikor kihűlt, két lapra vágjuk.
⬤ Krém: 15 dkg porcukrot 3 tojássárgájával, 1 egész tojással,
1 csomag vaníliás cukorral és 2 dl tejjel állandó kavarás mellett
sűrűre főzünk. Időközben hozzáadunk 2 evőkanál erős feketekávét
és 5 dkg főzőcsokoládét. Amikor kihűlt, a krémhez keverünk
20 dkg vajat. Ezzel a krémmel töltjük és vonjuk be a tortát.

228. Mokkatorta

                25 dkg kristálycukrot fél dl erős feketekávéval sűrűre
főzünk. 5 tojásfehérjéből kemény habot verünk. A feketével
főzött szirupot forrón lassan a habhoz keverjük. A habot addig
verjük, amíg kihűl. A tojások sárgáját egyenként a habhoz
adjuk, végül 20 dkg liszttel összekeverjük. Kizsírozott, lisztezett
tepsibe öntjük. Forró sütőbe tesszük, majd a lángot mérsékeljük.
Negyedóra múlva nézzük csak meg és tűpróbáig sütjük.
⬤ Kávékrém: 3 egész tojást 6 evőkanál cukorral, 6 evőkanál
erős kávéval gőz fölött sűrűre főzünk. Ha kihűlt, 25 dkg habosra
kevert vajat vegyítünk hozzá. A tortát megtöltjük és bevonjuk
a krémmel. Kávészemekkel díszíthetjük.

229. Kávékrémtorta

                   6 tojásból piskótát készítünk. Tepsiben sütjük.
Hosszában kettőbe vágjuk.
⬤ Kávékrém: 20 dkg cukrot 3 dl erős feketekávéval jól összefőzünk.
1 tojássárgáját, 3 evőkanál lisztet és fél csomag zselatint
még forrón hozzáadunk. Kihűtjük, majd 4 dl tejszínt kemény
habbá verünk és a kihűlt krémhez adjuk. Kevés tejszínt
hagyunk, azzal díszítjük a megtöltött tortát.

230. Habcsóktorta

                  50 dkg cukrot 2,5 dl vízzel hólyagosra főzünk,
majd forrón 5 tojás kemény habjába csurgatjuk. Gőz fölött habverővel
verjük, hogy jó kemény legyen. Nagy, zsírral kikent sütőlemezre
két egyforma kerek lappá simítjuk, és inkább szárítjuk,
mint sütjük a habtortalapokat.
⬤ Vaníliakrém: 2 tojássárgáját habosra keverünk 15 dkg cukorral
és 1 evőkanál liszttel, adunk hozzá 1 csomag vaníliás cukrot,
és 5 dl tejjel felengedjük. Gőz fölött sűrűre főzzük. Ha kihűlt,
egy kávéskanálnyi, kevés vízben feloldott zselatint adunk hozzá,
és a két habtortalap közé kenjük. A torta még ízesebb, ha a
krémre egy sor eper- vagy málnakompót kerül — nyáron friss
gyümölcs —, tetejét pedig apró krémhalmokkal díszítjük. Mindegyik
halomra egy-egy gyümölcsszemet tehetünk.

231. Csokoládétortácskák

                          20 dkg reszelt csokoládét összekeverünk 15
dkg porcukorral, 10 dkg őrölt mandulával, 1 evőkanál vaníliás
cukorral és 2 evőkanál liszttel. Ezt a keveréket óvatosan összevegyítjük
6 tojás keményre vert habjával, és vajjal kikent, cukorral
meghintett kis kerek formákba öntve, mérsékelt tűznél
megsütjük. Kivéve a formákból, a tortácskákat deszkára rakjuk,
bevonjuk fehér vagy rózsaszín cukormázzal (esetleg csokoládémázzal)
és mindegyik közepére egy befőtt- vagy cseresznyeszemet
helyezünk.

232. Csokoládétorta I.

                       15 dkg vajat habosra kavarunk 6 tojássárgájával.
Lassanként hozzávegyítünk 15 dkg cukrot és tovább keverjük.
Hozzáteszünk 10 dkg reszelt csokoládét 6 tojás keményre
vert habját és 15 dkg lisztet. Megsütjük. Amikor kihűlt, kettévágjuk
és megtöltjük tejszínhabbal vagy csokoládékrémmel. Kívül
csokoládémázzal vagy tejszínhabbal vonjuk be.
⬤ Csokoládékrém: 3 tojást 20 dkg cukorral, 10 dkg reszelt
csokoládéval gőz fölött sűrű krémmé főzünk. Ha kihűlt, 10 dkg
habosra kevert vajjal vegyítjük.

233. Csokoládétorta II.

                        6 tojásból úgy készítünk piskótát, hogy 3
evőkanál lisztet és 5 dkg reszelt csokoládét adunk a tojásokhoz.
Kettévágjuk, és vanília-, csokoládé-, diókrémmel tölthetjük.

234. Csokoládétorta III.

                         Az eljárás ugyanaz, mint a piskótaalap készítésnél.
A 7 tojássárgának a 7 tojáshabhoz adagolása után kanalanként
adjuk hozzá a 14 dkg cukrot, 10 dkg darált mandulát
vagy mogyorót, 2 evőkanál lisztet, 2 evőkanál szitált morzsát, 3
dkg kakaót, fél dl vizet. Amikor a piskóta kihűlt, három részre
vágjuk, csokoládékrémmel töltjük meg.
⬤ Máz: 25 dkg cukorból főzött fondant, amit 5 dkg csokoládéval
vagy 2 dkg kakaóval ízesítünk.

235. Finom csokoládétorta

                          10 dkg vajat, 5 tojássárgáját és 12 dkg
cukrot nagyon jól kikavarunk. Hozzáadunk 6 dkg kakaót, fél citrom
reszelt héját, 5 tojás kemény habját, 10 dkg hámozatlan, finomra
darált mandulát és 3 dkg zsemlemorzsát, összekeverjük.
Vajjal kikent tortaformában mérsékelt tűzön sütjük. Tetejét
csokoládémázzal vonjuk be.

236. Kakaótorta

                3 tojássárgáját, 20 dkg cukrot 3 dkg vajjal habosra
keverünk. Hozzáadunk 5 dkg kakaót, egy csomag sütőport, 1
csomag vaníliás cukrot, egy kevés citromhéjat és egy marék mazsolát.
Hozzávegyítünk 25 dkg lisztet. Felöntjük 2 dl hideg tejjel,
végül a 3 tojás felvert habját könnyedén a masszához keverjük.
Zsírozott, lisztezett tepsibe öntjük, megsütjük. Diókrémmel
nagyon finom.

237. Kakaótorta burgonyás krémmel

                                  4 dkg vajat, 2 tojássárgáját 30
dkg porcukorral habosra kavarunk. Azután 3-4 dkg kakaót, 1
csomag sütőport, 25 dkg lisztet, 2,5 dl tejet és 2 tojás habját,
majd 1 csomag vaníliás cukrot keverünk hozzá. Tepsiben vagy
tortaformában sütjük.
⬤ Krém: 20 dkg főtt, áttört burgonyát 6 dkg vajjal, ízlés szerinti
cukorral és rummal jól kikavarunk. Burgonya helyett diót
is használhatunk. Ezzel a krémmel töltjük be és vonjuk be a tortát.

238. Kakaókrémes torta

                       6 tojássárgáját 30 dkg porcukorral és 9 evőkanál
forró vízzel jól kikavarunk. 1 csomag sütőport, 10 dkg
lisztet és 6 tojásfehérjéből vert habot összekeverünk, és hozzáadjuk
a tojássárgákhoz. Kikent, lisztezett tortaformában két
részletben, mérsékelt tűzön sütjük, majd a lapokat kettévágjuk.
Az alsó lapot kakaókrémmel, a másodikat ribizliízzel, a harmadikat
ismét kakaókrémmel kenjük meg. Erre ráhelyezzük az
utolsó lapot, melyet krémmel bevonunk. Tejszínhabbal tálaljuk.
⬤ Krém: 25 dkg vajat 25 dkg porcukorral, 1 tojássárgájával
habosra keverünk. Hozzáadunk 6 dkg kakaót, 3 dkg őrölt mogyorót
és 1 kanál rumot.

239. Sacher-torta (eredeti bécsi recept)

                                         12 dkg vajat 12 dkg porcukorral
habosra kavarunk. Kanalanként belevegyítünk 12 dkg reszelt
csokoládét és 6 tojássárgáját. Amikor mindezeket nagyon
jól elkavartuk, a 6 tojásfehérjét habbá verjük, és 12 dkg liszttel
az előzőekhez adjuk. Vajjal kikent formában lassan sütjük, és
deszkára borítjuk. Másnap baracklekvárral megkenjük a tetejét,
majd csokoládémázzal bevonjuk.

240. Sacher csokoládétorta

                           15 dkg vajat 10 dkg porcukorral habosra
keverünk. Kevés vízzel feloldott 3 evőkanál kakaót, 4 egész tojást,
10 dkg cukrot gőz fölött felverünk. Tűzről levéve addig verjük,
amíg lehűl. A két kikavart anyagot óvatosan összekeverjük,
beleszitálunk 20 dkg lisztet, és adunk hozzá egy késhegynyi
szalalkálit. A tortát kerek formában, lassú tűznél kb. 40 percig
sütjük.
⬤ Krém: 10 dkg vajat 20 dkg porcukorral és 10 dkg olvasztott
csokoládéval kikavarunk.
⬤ Máz: 20 dkg cukorból főzött és 2 dkg kakaóval ízesített fondant.

241. Dobostorta

                6 tojásból készült piskótából 5-6 egyforma lapot sütünk.
⬤ Krém: 20 dkg cukrot, 6 tojást, 1 csomag vaníliás cukrot, 15
dkg csokoládét gőz fölött krémmé főzünk. Langyosra lehűtjük,
beleteszünk 20 dkg vajat. A krémmel megkenjük a lapokat és a
torta oldalát is, a tetejét pedig pörkölt cukormázzal vonjuk be.
A torta fölvágása úgy sikerül legjobban, ha a legfelső lapot a
cukormázzal egészen külön vonjuk be, és ezt egy nagyon éles
forró késsel rögtön felszeleteljük, így helyezzük a tortára.

242. Almatorta

               50 dkg almát lereszelünk tormareszelőn. Tálba tesszük.
50 dkg lisztet elkeverünk 1 csomag sütőporral, és a lereszelt
almamasszához keverjük. 2 tojást és 30 dkg cukrot vegyítünk
hozzá, majd habosra keverjük. Durvára vágott dióval, mazsolával,
darabos csokoládéval stb. ízesíthetjük.
  Kizsírozott, lisztezett tortaformába öntjük. Tetejét meghintjük
vágott dióval. 20-25 perces sütés után még melegen, vaníliás
cukorral megszórjuk. Ha kihűlt, vékony tortaszeleteket vágunk
belőle.

243. Ananásztorta

                  A szokásos módon piskótát készítünk 5 tojásból.
Kerek tortaformában kisütjük, majd deszkára borítjuk. Kihűtjük,
és két lapba vágjuk.
⬤ Krém: fél vanília-pudingport az előírásnak megfelelően elkészítünk,
még melegen nagyon apróra vágott és levétől lecsurgatott
ananászbefőttet adunk bele, és kihűtjük. A félbevágott tésztát
megöntözzük az ananászkonzerv levével, és az alsó lapra egy
rétegben rákenjük az ananászos pudingot. Ráfektetjük a felső
lapot, és azt is megöntözzük egy kis ananászízű sziruppal.
⬤ Máz: Simára keverünk 2 evőkanál kakaót 1 evőkanál vízzel,
meg annyi ananászlével, hogy sűrű masszát kapjunk. Hozzáadunk
1 evőkanál cukrot, tűzön sűrűre főzzük. A tűzről levéve
belekeverünk 7 dkg vajat (vagy Rama margarint), és ha már keményedni
kezd, bevonjuk vele a tésztát. Egy napra hűtőszekrénybe tesszük.

244. Citromtorta

                 6 tojásból készítünk piskótát, amelyet negyed citrom
reszelt héjával ízesítünk, és kihűtve 3 lapra vágunk.
⬤ Citromkrém: 3 tojásfehérjét habbá verünk, 20 dkg cukrot
adunk hozzá, és gőz fölött tovább verjük. Cseppenként fél citrom
levét adjuk hozzá, majd lehűtjük. 15 dkg vajat habosra keverünk,
és részletekben a habhoz vegyítjük. Megtörténhet, hogy a
krém a citromtól megtúrósodik, ekkor gyenge gőz fölött addig
kavarjuk, amíg a krém kisimul.
⬤ Máz: 25 dkg cukorból készült fondant, amit pár csepp citromlével
ízesítünk.

245. Cseresznyés torta

                       6 tojássárgáját 6 evőkanál cukorral, 1 citrom
levével simára kavarunk. Utána hozzáadjuk a 6 tojás felvert
habját, 10 dkg őrölt mandulát, kevés finom morzsát, és kikent
tortaformába öntve, cseresznyével bőven meghintjük, megsütjük.
Amikor készen van, 3 tojás felvert habjához 10 dkg cukrot
keverünk, és a torta tetejére kenjük. Meghintjük cukorral kevert
őrölt mandulával, és a sütőben megszárítjuk.

246. Epertorta (tejszínhabos)

                              6 egész tojást 16 dkg porcukorral gőz
fölött sűrű krémmé főzünk, majd a tűzről levéve tovább verjük,
amíg kihűl. Ezután hozzákeverünk 16 dkg lisztet és 4 dkg olvasztott
vajat. Kikent tortaformában, lassú tűznél megsütjük.
Kiborítjuk, amikor kihűlt, kettévágjuk, és megtöltjük.
⬤ Krém: 2 dl keményre vert, megcukrozott tejszínhabba belekeverünk
5 dkg áttört és 10 dkg darabokra vágott epret. Konyakkal
(esetleg likőrrel) meglocsoljuk. A tortát megtöltjük.
Tejszínhabbal és cukorba mártott eprekkel díszítjük.

247. Epres piskótatorta

                        8 tojásból piskótát készítünk, nagy tortaformában
sütjük ki. A torta tetejéről ujjnyi vastag lapot levágunk.
Az alsó rész közepét kikaparjuk úgy, hogy az oldala és az alja
is ujjnyi vastag maradjon. A kikapart részt összemorzsoljuk.
⬤ Krém: 4 tojássárgáját habosra keverünk 15 dkg porcukorral
és 15 dkg vajjal, hozzáadjuk az összemorzsolt tésztabelet, 30
dkg négybe vágott friss eperszemet, ha szükséges, 1-2 kanál tejet,
hogy krémszerű legyen, de ne túl híg. Ezzel a krémmel megtöltjük
a tészta üregét, és ráborítjuk a levágott lapot.
⬤ Máz: 1 evőkanál zselatint 6 evőkanál vízben feloldunk. 10
dkg áttört epret, 10 dkg porcukrot teszünk bele, és addig főzzük,
amíg a habját elfövi. Lehűtjük, és amikor kocsonyásodni
kezd, bevonjuk vele a tortát. Porcukorral megszórjuk, így „márványos”
lesz. Eperszemekkel díszíthetjük a tészta tetejét.

248. Eper- vagy málnakrémes csokoládétorta I.

                                              10 dkg cukrot habosra
keverünk 10 dkg vajjal, hozzávegyítünk 6 tojássárgáját, 1 csomag
vaníliás cukrot, 10 dkg olvasztott csokoládét, 10 dkg őrölt
mandulát, 4 dkg lisztet és 6 tojás keményre vert habját. Két
részben sütjük meg.
⬤ Eper- vagy málnakrém: 20 dkg vajat 20 dkg porcukorral habosra
kavarunk. Több részletben, állandó kavarás mellett 30 dkg
epret vagy málnát keverünk hozzá. Ezzel a krémmel töltjük meg
és vonjuk be a tortát.

249. Eper- vagy málnakrémes csokoládétorta II.

                                               10 dkg darált mandulát
összekeverünk 10 dkg porcukorral, 5 tojás sárgájával és a
keményre vert habjával. Azután hozzávegyítünk 10 dkg reszelt
csokoládét és kevés reszelt citromhéjat. Két részben sütjük meg
és megtöltjük eper- vagy málnakrémmel. Cukros tejszínhabbal
vonjuk be és eperszemekkel díszítjük.

250. Habos málnatorta

                      Összegyúrunk 20 dkg lisztet 8 dkg Rama margarinnal,
2 tojássárgájával, fél citrom reszelt héjával, csipet sóval,
1 csapott evőkanál porcukorral és annyi hideg tejjel, hogy
rugalmas tésztát kapjunk. Egy óráig hűvös helyen pihentetjük,
majd vékony kerek lappá nyújtjuk, és úgy béleljük ki vele a
tortaformát, hogy magas pereme is legyen. Villával megszurkáljuk
a tésztát, és a sütőben világossárgára sütjük. Ezután a
belsejét málnalekvárral megkenjük, 50 dkg friss málnával kirakjuk,
tetejére elsimítjuk a tojások kemény habbá vert fehérjét,
amelyet egy evőkanál kristálycukorral ízesítettünk. Visszatoljuk
a tortát a sütőbe, de a lángot majdnem teljesen lecsavarjuk,
hogy a hab a tetején inkább száradjon, mint süljön. Akkor
jó, ha szép rózsaszínű a teteje. A tortát az elzárt sütő nyitott ajtajában
hagyjuk kihűlni, nehogy „megfázzon”, és a hab összeessen.
Végül a tortakarimát lehúzzuk róla, és a tortalappal
együtt csúsztatjuk a tálra.

251. Körtetorta

                Összegyúrunk 20 dkg lisztet 10 dkg Rama margarinnal,
1 tojássárgájával, csipetnyi sóval, 1 csapott evőkanál porcukorral
és annyi hideg tejjel, hogy rugalmas tésztát kapjunk. Hűtőszekrényben
egy óráig, de még jobb, ha egy éjjelen át pihentetjük,
majd akkora kerek lappá nyújtjuk, hogy kibélelhessünk
vele egy nagy tortaformát — kétujjnyi pereme is legyen. Villával
megszurkáljuk, rászórunk 5 dkg darált diót, amit 1-2 evőkanál
zsemlemorzsával meg késhegynyi őrölt fahéjjal kevertünk
el. A formát körkörös alakban kirakjuk megtisztított, cikkekre
vágott körtével és megszórjuk porcukorral. A sütőben addig sütjük,
amíg a tészta szépen meg nem pirul. Tálalás előtt 5 perccel
még egyszer megcukrozzuk, hogy az éppen csak ráolvadjon a
gyümölcsre. A tortakarimát lehúzva róla, a tortalappal együtt
csúsztatjuk a tálra. Melegen, hidegen egyaránt jó.

252. Őszibaracktorta

                     Morzsává törünk 10 dkg háztartási kekszet, összegyúrjuk
10 dkg vajjal vagy Rama margarinnal. 10 dkg porcukorral
meg 1 evőkanál rummal. Kivizezzük a tortaformát, és
úgy béleljük ki a vajas morzsával, hogy körös-körül 2 cm magas
pereme is legyen. 1 kg őszibarackot meghámozunk, félbevágunk
és kimagozzuk. Kevés vízzel és cukorral puhára pároljuk, jó ha
a főzővizet egy darabka citromhéjjal meg egy fél citrom levével
ízesítjük. Ezután a barackokat alaposan lecsepegtetjük, és magházukkal
lefelé, a tésztára borítjuk. Az egészet bevonjuk vaníliaízű
pudinggal, amelyet pudingporból készítünk el, de az ízét
még 1 csomag vaníliás cukorral is „megerősítjük”. Az őszibaracktortát
jégbe hűtjük. Tálalás előtt a tortakarimát lehúzva, a
tortalappal együtt csúsztatjuk tálra. Tetejét tortadarával hintsük
meg vagy reszeljünk rá egy kevés főzőcsokoládét.

253. Szilvatorta

                 25 dkg lisztet összegyúrunk 15 dkg margarinnal, 1
tojássárgájával, kiskanál cukorral, kevés sóval és annyi tejjel,
hogy rugalmas tésztát kapjunk. Egy órát pihentetjük, majd kerek
lappá nyújtva, kibélelünk vele egy nagy tortaformát úgy,
hogy 2 cm-es pereme legyen.
  Durvára összetörünk 10 db babapiskótát, eldolgozzuk egy
egész tojással, 5 dkg Rama margarinnal (kissé száraz legyen a
massza, hogy majd a szilva levét magába szívja) és a tésztával
bélelt forma aljára terítjük. Kirakjuk 1 kg kimagvazott szilvával.
Forró sütőbe tolva 25-30 percig sütjük. Legalább 10 percig
hűlni hagyjuk, majd a tésztát a formától késsel óvatosan fellazítva,
a tortakarimát lehúzzuk róla. Tortalappal együtt csúsztatjuk
tálra. Melegen és hidegen is kínálhatjuk.

254. Grilláskrémtorta

                      10 dkg vajat habosra keverünk 10 dkg puhított
csokoládéval vagy 5 dkg kakaóval, amit két kanál vízzel előbb
elkeverünk, hozzáadunk 14 dkg cukrot és egyenként 7 tojássárgáját.
Ezeket az anyagokat jó habosra kavarjuk. Ezután hozzájön
még 10 dkg darált dió vagy mandula, egy késhegynyi szalalkáli
és végül a tojások keményre vert habja. Kerek tortaformában
két részben sütjük meg, vagy tepsiben egyszerre. Ha tepsiben
sütjük, kihűlés után két lapba vágjuk.
⬤ Grilláskrém: 1 egész tojást és 3 tojássárgáját 15 dkg cukorral
gőz fölött sűrűre főzünk. Hűlni tesszük, majd 20 dkg vajjal habosra
kavarjuk. 10 dkg cukrot világossárgára pirítunk, hozzákeverünk
10 dkg darált diót, vizezett deszkára borítjuk s olajozott
nyújtófával elnyújtjuk. Amikor megszilárdult, porrá törjük,
apró lyukacsos tésztaszűrőn átszitáljuk. A szitált részét a krémhez
keverjük, ezzel a tortát megtöltjük. Kívül is ezzel vonjuk
be. A fennmaradt darabos grillással a torta tetejét és oldalát
megszórjuk.

255. Puncstorta

                6 tojásból piskótamasszát készítünk. Két részre osztjuk.
Az egyik felét tortaformában megsütjük. Az anyag másik
részét szintén két részre osztjuk, az egyik részt 1 dkg kakaóval
barnára festjük. A tortaformába úgy helyezzük el, hogy egy kávéskanál
sárga, egy kávéskanál barna tésztát rakunk bele váltakozva,
és így sütjük meg. A közepe ezáltal szép márványos lesz.
Ha megsült, langyosra hűtjük. Az előbb megsült lapot két részre
vágjuk, és mindkét rész belső lapját lekvárral megkenjük.
Az egyikre ráhelyezzük a másodszor megsütött márványos lapot.
10 dkg cukorból és 1 dl vízből szirupot főzünk, 1 csomag vaníliás
cukorral ízesítjük, ha langyosra hűlt, hozzáöntünk fél dl
rumot, és ezzel a márványos lapot addig locsoljuk, amíg a rumos
szirupot mind beissza. Most a második vékony lapot helyezzük
rá — lekvárral megkent oldalával lefelé —, deszkát teszünk
a tetejére, és egy kg-os súllyal lepréseljük kb. egy óráig.
⬤ Máz: 25 dkg cukorból fondant-bevonatot készítünk, cukrászfestékkel
rózsaszínűre festjük, pár csepp rummal ízesítjük, és
bevonjuk vele a tortát. Tetejét befőttel, birsalmasajt-szeletekkel
és vékonyra vágott mandulával díszíthetjük.
  Készíthetjük szögletes vagy hosszúkás formában is, akkor félannyi
bevonat szükséges.

256. Karamelltorta

                   6 tojásból piskótát sütünk, három lapra vágjuk.
⬤ Karamellkrém: 25 dkg porcukrot palacsintasütőben világossárgára
pirítunk, felöntjük 2 dl tejjel vagy tejszínnel, és sűrű szirupot
főzünk belőle. Tűzről levéve hozzákeverünk 20 dkg vajat,
kihűtjük, habosra kavarjuk, 1 csomag vaníliás cukorral ízesítjük,
és ezzel a tortát megtöltjük.
⬤ Máz: 20 dkg cukorból készült fondant, 1 kanál barnára pirított
cukorral megfestve.

257. Túrótorta

               12 dkg vajjal, 15 dkg liszttel, 5 dkg cukorral, fél citrom
reszelt héjával, pár csepp levével, kevés sóval tésztát gyúrunk.
Vékonyra kinyújtjuk. A felét tortaformába tesszük és félig
megsütjük. Tölteléket készítünk 30 dkg túróból, 3 dkg vajból,
12 dkg cukorból, 1 csomag vaníliás cukorból, 3 tojássárgájából,
6 dkg búzadarából és citromhéjból. Ezeket jól összedolgozzuk és
rákenjük a megsült tortalapra. A tészta megmaradt részéből rácsot
rakunk a túró tetejére. Megkenjük tojássárgájával és szép
pirosra sütjük.

258. Túrótorta másként

                       15 dkg vajat habosra keverünk 15 dkg cukorral,
majd egyenként 6 tojássárgáját vegyítünk hozzá. 25 dkg túrót
és 15 dkg mandulát és a tojások felvert habját adjuk a masszához.
Tortaformában sütjük, tejszínhabbal töltjük és vonjuk be.

259. Túrókrémtorta

                   1 csomag citromízű pudingport 4 dl tejjel és 10
dkg cukorral simára keverünk, és kavargatva sűrűre főzzük.
Még melegen belereszeljük 1 citrom héját. Ha kihűlt, simára keverjük
a citrom levével, 25 dkg áttört túróval, 10 dkg vajjal. Ezt
a krémet egy készen kapható piskóta lapjaira kenjük. A tetejét
és az oldalát is bevonjuk krémmel. Legalább egy napra hűtőszekrénybe
tesszük, ezalatt a lapok megpuhulnak. Tetejét hideg
vízbe mártott villával megvonalazzuk vagy tortadarával meghintjük.

260. Mazsolás túrótorta

                        4 tojássárgáját 20 dkg porcukorral, 10 dkg
vajjal és 1 csomag vaníliás cukorral habosra kavarunk. Majd
tovább keverjük 50 dkg áttört túróval, és hozzáadunk 10 dkg jól
megmosott, megszikkasztott mazsolát, belereszeljük 1 citrom
héját. 2,5 evőkanál búzadarát és a tojások kemény habbá vert
fehérjét keverjük hozzá. Szitált zsemlemorzsával kihintünk egy
kizsírozott tortaformát, és a tésztát beletöltve, a forró sütőbe toljuk.
Úgy sütjük, mint a piskótát. Ha a beleszúrt tűre már nem
tapad ragacsos massza, a széleit késsel meglazítjuk, és a tortát
deszkára borítva hűtjük ki. Ezután vagy megszórjuk porcukorral,
vagy bevonjuk csokoládémázzal.

261. Túrós almatorta

                     Összegyúrunk 15 dkg lisztet, 10 dkg Rama margarint,
5 dkg porcukrot, 1 tojássárgáját, 1 csomag vaníliás cukrot,
kevés sót, és 1 óráig hideg helyen tartjuk. Kibélelünk vele
egy tortaformát. Simára keverünk 50 dkg túrót 15 dkg kristálycukorral,
3 tojássárgájával, hozzáadjuk a habbá vert fehérjét,
mazsolát szórunk bele. 2 evőkanál zsemlemorzsával megszórjuk
a tésztát, és ráöntjük a masszát. Tetejére fél kg megtisztított,
vékony szeletekre vágott almát teszünk, és forró sütőben megsütjük.

262. Túrókrémes gyümölcstorta

                              Finomra összetörünk vagy ledarálunk
25 dkg háztartási kekszet és összegyúrjuk 5 dkg vajjal
vagy Rama margarinnal, 1-2 evőkanál porcukorral, 2 evőkanál
rummal meg annyi tejjel, hogy éppen összeragadjon, de azért
jó száraz legyen. Egy kb. 20⨉30 cm-es téglalap alakú tálba
terítjük, jól benyomkodjuk, így ujjnyi vastag tésztalapot kapunk.
3 dl tejjel simára keverünk 1 vaníliaízű pudingot és 1-2
evőkanál porcukrot, néhány percig állni hagyjuk, majd burgonyanyomó
segítségével belenyomunk 25 dkg túrót. Alaposan kikeverjük,
végül hozzáadunk 2 dl habbá vert tejszínt. (Ha nem
aznap akarjuk tálalni, ajánlatos belecsorgatni egy kevés vízzel
simára kevert, tűzön néhány percig kevergetve főzött, majd langyosra
hűtött 1 kiskanálnyi zselatint is, az napokig keményen
tartja.) A kekszalapra simítjuk ezt a krémet és sűrűn kirakjuk
citromlével meglocsolt gyümölcsszeletekkel. Ez lehet őszibarack,
leszemezett édes szőlő, vagy puha körte, de készíthetjük bármilyen
befőttből, még készen kapható mandarinkompótból is.
  Végül simára keverünk 1 evőkanálnyi zselatint 2 dl vízzel,
1 citrom levével, vagy bő 2 dl befőttlével és állandóan kavargatva,
2-3 percig forraljuk. Ezután 5 percig állni hagyjuk, majd
a gyümölcsre szűrjük, hogy szép fényes legyen a teteje. A hűtőszekrényben
hagyjuk megdermedni, 3-4 cm-es kockákra vágjuk,
úgy osztjuk a tányérokba. (Ez a tészta nem túl édes, ezért ha
valaki az édesebbet szereti, több cukrot rakjon a kekszbe, meg a
krémbe is.)

263. Habtorta

              7 tojásfehérjét 35 dkg cukorral gőz fölött pár csepp
ecettel addig verünk, amíg olyan kemény nem lesz, hogy a habverőről
nem folyik le. A sütőlemezre fehér papírt helyezünk, és három
egyforma kört rajzolunk rá, a tortasütő nagyságának megfelelően.
Két körbe 1 cm vastag lapot kenünk. A megmaradt
anyagot nyomózsákba tesszük, és a harmadik körbe koszorút
nyomunk, két sorban egymás tetejére, a körvonal szélétől befelé
0,5 cm-re (sütés közben terjeszkedik). A sütőlemezt gyengén
meleg sütőbe helyezzük és a lapokat megszárítjuk. A koszorút,
mivel az vastagabb, tovább sütjük és szárítjuk, amíg kemény
lesz. A sütőből kivéve még melegen, óvatosan lehúzzuk róla a
papírt. A koszorút az egyik lapra helyezzük (egy kevés meghagyott
habbal odaragasztjuk), és a belsejét megtöltjük, a másik
sima lappal letakarjuk.
⬤ Krém: 2,5 dl tejszínből habot verünk, 15 dkg vaníliás, kakaós
cukorral ízesítjük (3 dkg kakaó). Az anyag felét a tortába töltjük,
a többi részével a torta tetejét és oldalát vonjuk be. Két jó
kanálra való kihagyott fehér tejszínhabbal díszítjük.

264. Napóleon-torta

                    12 dkg vajat habosra kavarunk, s összevegyítjük
10 dkg reszelt csokoládéval. Egymás után beleöntünk 5 tojássárgáját,
majd 12 dkg porcukrot, 4-5 dkg őrölt mandulát, 3 evőkanál
lisztet és végül hozzákeverjük az 5 tojás kemény habbá
vert fehérjét. Kikent formában, lassan sütjük. Ha kihűlt, kettévágjuk,
málna-, vagy eperlekvárral töltjük, és csokoládémázzal
vonjuk be. Díszítésre használhatunk hámozott egész mandulát
és cukrozott gyümölcsöket.

265. Gyúrt torta

                 50 dkg lisztet, fél csomag sütőport, 10 dkg zsírt jól
összekeverünk. Adunk hozzá 1 egész tojást, 10 dkg cukrot, és
annyi tejet, hogy könnyen gyúrható tésztát kapjunk.
  A tésztát 6 egyenlő részre osztjuk. Vékonyra kisodorjuk, tepsi
hátán egyenként szép világossárgára sütjük.
⬤ Krém: 6 dl tejet, 4 evőkanál lisztet, 2 csomag vaníliáscukrot
1 evőkanál cukorral elkeverünk és jó sűrűre főzzük, ha kihűlt,
20 dkg habosra kevert vajat adunk hozzá.

266. Egytojásos torta

                      50 dkg lisztet 10 dkg vajjal, vagy margarinnal,
esetleg 8 dkg zsírral elmorzsolunk. Ezután 8 dkg cukrot, 20 dkg
mézet, 1 tojást, 1 dl tejet és 1 kávéskanál szódabikarbónát adunk
hozzá. Összegyúrjuk. Hat egyenlő részre osztjuk. Szél nélküli
sütőlemezen négyszögletű lapokat sütünk belőle.
⬤ Krém: 20 dkg cukrot világosbarnára pirítunk, fél dl vízzel és
2 dl tejjel feloldjuk. 10 dkg lisztet, 3 dl tejjel elkeverünk és a
karamellhez öntve sűrűre főzzük. Langyosra hűtjük, és darabokban
hozzáadunk 20 dkg vajat, 1 csomag vaníliás cukrot. Addig
kavarjuk, amíg kihűl. Megtöltjük a tortát, a tetejét is bevonjuk,
a levágott szélek morzsájával meghintjük. Készíthetjük az alapot
méz nélkül, dupla mennyiségű cukorral és valamivel több
tejjel. A mézzel készült lapok aznap kemények, másnapra puhulnak meg.

------------------------------------------------------------------------
    Tortabevonatok
------------------------------------------------------------------------

267. Fondant
             A leggyakoribb és a legfinomabb bevonási eljárás, de elkészítése
igen nagy figyelmet, ügyességet, gyakorlatot kíván.
  Egy torta bevonásához 25-30 dkg kristálycukrot veszünk, hozzáöntünk
1 dl vizet, néhány csepp ecetet. Előbb lassú tűzön addig
kavargatjuk, amíg a cukor teljesen felolvad. Forrás közben
már nem szabad kavargatni, de a forrás egy pillanatra sem állhat
meg. A szirup eleinte habosan fő és gyorsan szétpattanó buborékokat
vet. Ahogy sűrűsödik, a buborékok nagyobbak lesznek,
hólyagosak és nem pattannak szét a felszínen. Főzési ideje
néhány perc. Most egy kanállal kiveszünk a szirupból és egy
tányérba öntött kevés hideg vízbe cseppentjük. Ha a szirup a
vízben sűrű oldatként marad, vagyis összeáll, golyót formál, a
szirup kész. Ekkor ízesítjük (kávéval, kakaóval stb.) és az edényt
a tűzről levesszük. A szirup tetejét nagyon kevés vízzel meglocsoljuk,
kikavarjuk. Ezután gőz fölött lassan melegítve addig kavarjuk,
amíg olvadni kezd. Csak egész langyos, testmeleg legyen
és olyan sűrű, hogy a kanalat bevonja. Ha túl sűrű,
pár csepp vízzel locsoljuk meg, de utána keverjük jól el. Most az egész
anyagot egyszerre a torta közepére öntjük, széles késsel egy-két
mozdulattal elkenjük, hogy a szélekre is egyenletesen lecsurogjon.
A széleit késsel igazíthatjuk, ahol nincs bevonva, de a tetejéhez
már nem nyúlhatunk, mert azonnal szárad. Bevonás előtt
az olvasztáskor adhatunk hozzá egy kávéskanálnyi tojásfehérjét,
ettől fényesebb lesz. Egy szépen sikerült fondant-bevonatot
díszíteni nem is kell.
  A fondant-t bevonás előtt színesíthetjük és ízesíthetjük pár
csepp citromlével, 1 kanál rummal, sötétre pirított karamellsziruppal,
kevés vízzel feloldott kakaóval (egy tortához 2 dkg),
1-2 kanál erős feketekávéval, barnára pirított cukorral stb.
Ilyenkor nem fog a tortán megszáradni. Színesíthetjük még piros
tortafestékkel. A festéket előbb egy kávéskanál vízben jól
feloldjuk és úgy adjuk a fondant-hoz.

268. Cukormáz vagy citromos máz

                                25 dkg porcukrot 2 tojásfehérjével,
1 citrom levével habosra kavarunk, majd egyenletesen felkenjük
a tésztára és pár percre langyos sütőbe tesszük, hogy
megkeményedjen. Ezt a mázat festhetjük is.

269. Csokimáz

              3 dkg kakaót, 20 dkg porcukrot, 3 evőkanál forrásban
lévő vizet jól kikavarunk. Ha kihűlt, 3 dkg vajat adunk hozzá.

270. Csokibevonat

                  10 dkg csokoládét sütőben vagy gőz fölött
megpuhítunk. Majd 7 dkg vajjal jól kikeverjük. Nagyon vékonyan
a tésztára simítjuk.

271. Csokoládés cukormáz

                         20 dkg reszelt csokoládét, 15 dkg porcukrot
2 dl vízben folytonos keverés mellett olyanra főzünk, hogy
a tányérra kitett csepp ne folyjon szét. Ekkor elkeverünk benne
3 dkg vajat és ráöntjük a tortára. Vizes késsel elsimítjuk. Hideg
helyre tesszük.

272. Kávés bevonat

                   12 dkg kristálycukor, 2 evőkanál kakaó, 2 evőkanál
étkezési búzakeményítő, 1 dl kávé, 1 csomag vaníliás cukor
kell a készítéséhez. Ezeket az anyagokat simára elkeverjük, 10
dkg margarint teszünk hozzá. Kis tűzön felfőzzük, amíg gyöngyözik.
Folytonos keverés közben kicsit kihűtjük és bevonjuk
vele a tésztát. Késsel elkenni nem szabad, mert fényét elveszíti.

273. Pörkölt cukormáz

                      20 dkg porcukrot folytonos keverés közben
világosbarnára pirítunk, majd levesszük a tűzről. Amikor szép
barna és átlátszó, ráöntjük a tortára. Forró vajba mártott késsel
gyorsan elsimítjuk.

274. Puncstortamáz

                   25 dkg cukrot 1,5 dl vízzel szálasra főzünk. Ekkor
az edényt hideg vízbe állítjuk, a cukrot pár csepp hideg vízzel
megöntözzük és megvárjuk, míg egészen kihűl. Akkor fakanállal
addig keverjük, míg fehér és porhanyós lesz. Narancslevet
és rumot öntünk hozzá, jól felmelegítjük tűzön és ételfestékkel
megszínezzük. Langyosan öntjük a tortára, meleg vízbe
mártott széles késsel elsimítjuk. Langyos, kissé nyitott ajtajú
sütőben megszárítjuk.

275. Rumos máz
               20 dkg porcukorhoz 2 evőkanál rumot és 1 evőkanál
vizet teszünk. Tűzön simára kavarjuk, még forrón kenjük a tésztára.

------------------------------------------------------------------------
Kavart tészták
------------------------------------------------------------------------

Süteményeink minősége az alapanyag mellett a kidolgozástól is
függ. Egyik összeállítási mód, amikor az alkotórészeket alapos
kavarással vegyítjük össze. Háztartási robotgépünkkel pár perc
alatt jól kidolgozott tésztát kapunk.

276. Diós lepény

                 15 dkg vajat 15 dkg cukorral kikavarunk, majd 15
dkg darált diót és 15 dkg lisztet keverünk hozzá. Vaníliás cukrot,
1 citrom reszelt héját, 4 evőkanál tejet és 3 tojás habját keverjük
még hozzá. A tésztát kivajazott, lisztezett kisebb formába
tesszük. Közepes tűzön megsütjük.
  Tetejére a következő krémet tesszük: 20 dkg cukrot 3 tojássárgájával
kikeverünk, végül 1 citrom levével ízesítjük. A tészta
tetejére simítjuk és visszatesszük a sütőbe száradni.

277. Kavart diós

                 1 bögre (bögre méretes, 2 dl-es) liszt, 1 bögre cukor,
1 bögre tej, 1 bögre tisztított dió (mérés után daráljuk csak le)
1 evőkanál zsír (kb. 3 dkg), 1 sütőpor, 1 tojás kell a készítéséhez.
  Mindezeket keverőtálban simára kavarjuk. Zsírozott, lisztezett
tepsiben (24⨉48-as méretűben) sütjük.

278. Svájci diós szelet

                        5 tojássárgáját habosra kavarunk 25 dkg porcukorral,
meg 1 kiskanál sütőporral, majd tovább keverjük másfél
citrom reszelt héjával, kifacsart levével. Hozzáadunk 30 dkg
darált diót, 30 dkg reszelt nyers sárgarépát (tisztán mérve), 7
dkg réteslisztet, végül a tojások kemény habbá vert fehérjét.
Ha van maradék tojásfehérjénk, egyet-kettőt adhatunk még az
eredeti öthöz. Kizsírozott, kilisztezett közepes nagyságú tepsibe
töltjük, és forró sütőbe toljuk. 5 percig erős lánggal, majd tűpróbáig
takarékon sütjük. Még melegen deszkára borítjuk, porcukorral
megszórjuk és ha kihűlt, hosszúkás szeletekre vágjuk.
Süthetjük tortaformában is és tölthetjük bármilyen krémmel,
dzsemmel vagy édes tejszínhabbal. A répa íze nem érződik ki
belőle, de ettől válik „zaftossá”, sokáig eltarthatóvá a sütemény.

279. Mandulás szelet

                     6 tojás habjába 15 dkg porcukrot keverünk,
majd belecsorgatunk 8 dkg olvasztott langyos margarint. Ezután
5 dkg őrölt mandulát és 15 dkg lisztet keverünk hozzá. Beledobunk
még 5 dkg hosszúkásra vágott mandulát, és alaposan kizsírozott,
kilisztezett püspökkenyérformában lassú tűznél megsütjük.
Akkor jó, ha a tészta teteje megrepedt.

280. Mandulás mignon

                     15 dkg vajat elhabarunk 10 dkg porcukorral.
Belekeverünk egyenként 5 tojássárgáját, azonkívül hozzáadunk
2 evőkanálnyi kakaót és 10 dkg reszelt csokoládét, 5 tojás kemény
habbá vert fehérjét, 5 dkg porcukrot, 10 dkg lisztet és 5
dkg hámozott, darált mandulát. Az egészet óvatosan összekeverjük,
és kisebbfajta kikent, meghintett tepsiben lassú tűznél 30-45
percig sütjük. Sütés után kiborítjuk, amikor kihűlt, két
egyenlő részre vágjuk. 1-2 kanál baracklekvárt összekeverünk
egészen apróra vágott cukrozott narancshéjjal vagy esetleg még
cukrozott gyümölccsel és egy kevés finom rummal. Ezt a keveréket
rákenjük az egyik süteménylapra, a másikat ráhelyezzük.
Egyenlő darabokra vágjuk, vagy kerek pogácsaszaggatóval kiszaggatjuk,
azután csokoládémázba mártjuk és megszárítjuk.

281. Mogyorós kifli

                    20 dkg vajat 20 dkg porcukorral, 6 tojássárgájával
habosra kavarunk, majd lassan hozzáadunk 25 dkg lisztet.
Belevegyítünk 15 dkg darált mogyorót és a 6 tojás habját. Kivajazott
és lisztezett tepsibe tesszük és 5 dkg darált mogyoróval
meghintjük. Ha megsült, meghintjük vaníliás cukorral, és pogácsaszaggatóval
melegen kifliket vágunk belőle.

282. Rumos hold (gyors és finom)

                                 3 egész tojást 10 dkg cukorral, 10
dkg zsírral jól kikeverünk. Hozzáadunk 15 dkg lisztet és 3 dkg
kakaót, fél csomag sütőport. Közepes tűzön megsütjük.
⬤ Máz: 30 dkg porcukrot 1 dl rummal elkeverünk. Ha a tészta
félig kihűlt, a tetejére kenjük. Pogácsaszaggatóval félholdakat
szaggatunk ki belőle.

283. Erezett tészta

                    5 tojássárgáját 25 dkg porcukorral, 25 dkg vajjal,
1 csomag vaníliás cukorral habosra kavarunk. Hozzáadunk 1 dl
hideg tejet és 1 csomag sütőporral összekevert 25 dkg lisztet.
A tojásfehérjéből kemény habot verünk és vigyázva a tésztához
keverjük. A tésztát elfelezzük. Az egyik felébe 5 dkg darált diót
és 2 dkg kakaót keverünk.
  A tepsit jól kizsírozzuk és lisztezzük. A fehér tésztát egyenletesen
elsimítjuk a tepsiben és rákenjük a kakaósat. Mérsékelten
meleg sütőben sütjük. A megsült és kihűlt tésztát szeletekre
vágjuk és bőven cukrozzuk.

284. Vasutasszelet

                   4 tojássárgáját 25 dkg cukorral és 10 dkg zsírral
habosra kavarunk. Adunk hozzá 30 dkg lisztet, amiben 1 csomag
sütőport kevertünk el, majd 2 dl tejet. A tésztát kétfelé vesszük,
felébe kakaót teszünk és a zsírozott-lisztezett tepsibe kanállal
adagolva felváltva halmokat rakunk. Ha megsült, tetejét megkenjük
baracklekvárral és arra tesszük a gőz fölött felvert 4 tojásfehérjéből
25 dkg cukorból készült habot. A habhoz csepegtessünk
néhány csepp citromlevet.

285. Máklepény

               3 egész tojást 25 dkg cukorral és 2,5 dl tej felével
elkeverünk. Ha habos, hozzáadunk 20 dkg darált mákot, 1 csomag
sütőporral elvegyített 20 dkg lisztet és a tej másik felét.
Beleszórhatunk néhány szem meggyet és mazsolát. Kizsírozott,
lisztezett tepsiben egyenletes tűznél kb. 30-40 percig sütjük. Ha
kihűlt, tetszés szerinti formára vágjuk, és vaníliás cukorral megszórjuk.

286. Mákpite

             3 dl lisztet, 3 dl tejet, 3 dl cukrot, 1 tojást, késhegynyi
szódabikarbónát, 3 dl darált mákot, kevés citromhéjat jól összekeverünk.
(A cukrot, tejet, tojást először kikavarjuk, azután tesszük
bele a többi anyagot.) Zsírozott, lisztezett tepsibe öntjük,
és forró sütőben megsütjük. Ha kihűlt, kettévágjuk, savanykás
lekvárral megkenjük. Ugyanezt elkészíthetjük dióval is.

287. Mákos kenyér

                  1 egész tojást 1 csésze cukorral kikavarunk. Hozzáadunk
1 csésze tejet, 1 egész citrom lereszelt héját, 1 és negyed
csésze grízes lisztet, fél csomag sütőport, 1 csésze darált mákot
dolgozunk hozzá, és kikent őzgerincformában lassú tűznél
sütjük.

288. Kavart olcsó tészta

                         2 tojást, 20 dkg cukrot, 5 dkg zsírt 15 dkg
lekvárral jól kikeverünk, adunk még hozzá egy kávéskanál szódabikarbónát,
30 dkg lisztet és 2 dl szódavízzel simára kavarjuk.
Zsírozott, lisztezett tepsiben sütjük. Vaníliás cukorral megszórva
tálaljuk.

289. Tejfölös lepény

                     8 tojássárgáját, 8 evőkanál cukorral habosra kavarunk.
Ezután 1 citrom levét és héját, 2 dl lisztet, 1 pohár tejfölt
és a tojások kemény habját keverjük a tojássárgájához. Kikent,
lisztezett tepsiben sütjük. Sütés után lekvárral megkenjük
és forrón tálaljuk. Tartalmas leves után ebédre is adhatjuk.

290. Kefíres sütemény

                      4 egész tojást, 3 pohár kefírt, 3 pohár kristálycukrot
(szűken mérve), 4 pohár sima lisztet, 1 pohár étolajat
(mindent kefíres pohárral mérünk), 1 csomag sütőport simára
keverünk. Beleöntjük egy fóliával bélelt tepsibe, majd a tetejét
beszórjuk az alábbi ízesítőkkel: 5-6 szem összedarabolt dió,
mogyoró, mandula. Ízlés szerint mazsolát, birsalmasajtot, cukrozott
narancshéjat, csokoládédarabokat, kimagozott cseresznyét
is szórhatunk rá. Közepes tűzön 40 percig sütjük.
⬤ Máz: 15 dkg porcukrot 3 evőkanál kakaóval, 3 dkg margarinnal
és 2-2,5 evőkanál lobogó forró vízzel összekeverünk. A forró
sütemény tetejére öntjük a mázt, és elsimítjuk.

291. Bögrés

            1 egész tojást keverünk 1 bögre cukorral (1 bögre kb.
2 dl), 1 bögre darált mákot adunk hozzá, majd 1 bögre tejet és
citromhéjat reszelünk bele. Az anyagokat jól kikeverjük, zsírozott,
lisztezett őzgerincformába öntjük. Ha megsült, kiborítjuk,
vaníliás porcukorral meghintjük.

292. Poharas tészta

                    4 tojássárgáját 10 dkg cukorral, 10 dkg margarinnal
habosra kavarunk. 1 pohár lisztet, háromnegyed pohár
tejet, fél pohár diót vagy kókuszreszeléket, 2 kávéskanál kakaót,
1 kávéskanál őrölt kávét, fél csomag sütőport keverünk hozzá.
Végül a tojások kemény habját. Zsírozott, lisztezett kisebb tepsiben
közepes tűznél megsütjük. Kettévágjuk, lekvárral töltjük.
Tetejére olvasztott csokoládét simítunk.

293. Ánizskenyér

                 2 egész tojást, 4 tojássárgáját, 15 dkg cukorral habosra
kavarunk, citromhéjat reszelünk bele, majd hozzáadunk
még 1 mokkáskanál ánizst (őrölve), 3 dkg Rama margarint és
15 dkg lisztet. Ezeket jól összekeverjük. Zsírozott püspökkenyérformában
sütjük.

294. Fehér tészta

                  20 dkg vaníliás vagy citromos porcukrot, 7 tojás
kemény habbá vert fehérjét, 15 dkg lisztet, 5 dkg olvasztott,
langyos vajat könnyedén összekeverünk. Hosszúkás, magas formában
lassú tűz mellett sütjük. Mikor készen van, kiborítjuk, s
ha egészen kihűlt, bevonjuk citrommázzal. Vékony szeletekre
vágjuk, és tea vagy kávé mellé tálaljuk.

295. Király szeletek

                     25 dkg vajat habosra kavarunk, beleteszünk kanalanként
20 dkg cukrot, 25 dkg lisztet, 5 tojássárgáját, 10 dkg
mazsolát, fél citrom reszelt héját, s végül az 5 tojás kemény
habját. Vajjal kikent tepsiben sütjük, és szeletekre vágva tálaljuk.

296. Konyakos kocka

                    15 dkg cukrot habosra keverünk 15 dkg vajjal,
hozzáteszünk egyenként 3 egész tojást, 15 dkg lisztet, konyakkal
meglocsolt 15 dkg mazsolát, 15 dkg apróra vagdalt narancshéjat.
Mindezt jól összekeverjük, vajjal kikent tepsibe, vagy inkább
püspökkenyérformába öntjük. Tetejét beborítjuk fehér papírral
és közepes tűznél egy óráig sütjük. Négyszögletes darabokra
vágjuk. Nagyon sokáig eláll.

297. Diákkenyér

                20 dkg lisztből, 10 dkg vajból, 1 tojássárgájából, kávéskanál
cukorból, csipet sóból és annyi tejből vagy tejfölből,
hogy jó lágy legyen, tésztát gyúrunk. Vékonyra nyújtjuk, és
megtöltjük a következő töltelékkel: összeaprítunk 10 dkg aszalt
szilvát, 10 dkg mazsolát, bármilyen lecsurgatott és összevagdalt
kompótot, fügét, 10 dkg hámozott mandulát, 5 dkg mogyorót,
10 dkg dióbelet, és összekeverjük 10 dkg mézzel, 10 dkg
cukorral, 5 dkg liszttel, késhegynyi fahéjjal, kevés szegfűszeggel,
néhány kanál rummal. A megtöltött tésztát rétes módjára
összegöngyöljük, tojásfehérjével megkenjük, durvára vagdalt
mandulával meghintjük és megsütjük. Vékonyra szeleteljük.

298. Püspökkenyér (egytojásos)

                               1 egész tojást, 20 dkg cukorral, 5 dkg
vajjal habosra kavarunk, hozzáadunk 25 dkg lisztet, 1 csomag
sütőport és 2 dl tejfölt. Beleszórunk 10 dkg mazsolát, egy marék
összevagdalt dióbelet. Vajjal kikent őzgerincformába öntjük.
Lassú lángon sütjük. (Könnyen csomagolható, sokáig eláll.)

299. Egyensúly sütemény

                        20 dkg vajat habosra kavarunk 20 dkg cukorral
és 4 tojássárgájával. Majd hozzákeverjük a tojások felvert
habját, lassan belecsurgatunk 20 dkg lisztet. Kevés fahéjas
vagy vaníliás cukorral ízesítjük. Zsírozott, lisztezett tepsibe öntjük,
és megszórjuk gorombára vágott mandulával vagy dióval,
majd megsütjük.

300. Kavart tészta

                   30 dkg liszt, 10 dkg margarin, 30 dkg cukor, 3 tojássárgája,
fél csomag sütőpor, 10 dkg darált dió, 2,5 dl tej szükséges
a készítéséhez. Az anyagokat összekeverjük, végül a tojások
felvert habját is hozzátesszük. Zsírozott, lisztezett tepsibe
öntjük, megsütjük. (Tölthetjük lekvárral, krémmel is, tetszés
szerint.)

301. 5, 4, 3, 2, 1, fél

                        5 evőkanál lisztet, 4 kanál cukrot, 3 egész tojást,
2 kanál olajat, 1 kanál ecetet (10 százalékos), fél sütőport összekeverünk,
és kerek tortaformában megsütjük. (Vigyázat, hamar
elkészül!) Amikor kész, tálra borítjuk. Bevonjuk hidegen elkészíthető
Aranka mogyorókrémmel, és tetszés szerint kirakjuk
friss gyümölccsel vagy befőttel. Meggy és sárgabarack különösen
finom rá.

302. Almás szelet

                  1 evőkanál zsírt 2 egész tojással és 40 dkg cukorral
habosra kavarunk. 40 dkg reszelt almát, 10 dkg darált diót, 1
csomag sütőport, 1 vaníliás cukrot, végül 40 dkg lisztet teszünk
bele. Zsírozott, lisztezett tepsiben sütjük.

303. Kavart almás sütemény

                           A tepsit fóliával kibéleljük, sűrűn lerakjuk
hámozott almaszeletekkel és a következő masszát öntjük
rá: 25 dkg cukrot 3 egész tojással, 2 kávéskanál fahéjjal habosra
kavarunk. 25 dkg lisztet 1 sütőport és 30 dkg reszelt almát adunk
hozzá. Ezt a masszát ráöntjük az almára, s ha félig megsült, vágott
dióval megszórjuk.

304. Citromos szelet I.

                        4 tojássárgáját 20 dkg porcukorral habosra kavarunk.
Adunk hozzá 20 dkg lisztet, 1 kávéskanál sütőport és
1 dl tejet. Végül belekeverjük a tojások kemény habját. Vajazott,
lisztezett tepsiben, előmelegített sütőben, lassú tűznél sütjük.
Ha a tészta kihűlt, kettőbe vágjuk, és citromkrémmel megtöltjük.

305. Citromos szelet II.

                         3 tojásfehérjét felverünk habnak, belekeverünk
15 dkg porcukrot, majd tovább verjük. Hozzáadunk 15 dkg
darált diót, 14 dkg lisztet, fél csomag sütőport, 1 citrom reszelt
héját, 5 evőkanál tejet és 15 dkg Rama margarint, amit előzőleg
felolvasztottunk és kihűtöttünk. Zsírozott, lisztezett tepsibe öntjük
és forró sütőben sütjük.
⬤ Máz: 3 tojássárgáját 25 dkg porcukorral, 1 citrom levével
habosra keverünk. A megsült és még forró tésztára simítjuk.
A tepsiben hűl ki, utána lehet szeletelni.

306. Meggylepény

                 12 dkg vajat habosra kavarunk 6 tojássárgájával,
12 dkg cukorral és 1 csomag vaníliás cukorral. Hozzáadunk 12
dkg darált diót és 5 evőkanál lisztet, végül a tojások habját. Kb.
1 liter kimagvazott meggyet keverünk bele. Kikent tepsibe öntjük
és forró sütőben sütjük.

307. Epermignon

                4 tojássárgáját, 4 egész tojást és 12 dkg cukrot gőz
fölött habosra kavarunk. Amikor levesszük, tovább keverjük és
eközben lassan hozzávegyítünk 12 dkg lisztet és 2 dkg olvasztott
vajat. Kizsírozott, lisztezett tepsiben lassú tűz mellett megsütjük.
Amikor kihűlt, kettévágjuk, megtöltjük vékony eperlekvárral,
kis négyszögekre vágjuk, s ezeket eperlével vagy dzsemmel
ízesített, rózsaszínűre festett cukormázzal vonjuk be.

308. Gyümölcsös lepény

                       6 tojássárgáját 30 dkg porcukorral habosra
kavarunk, 10 dkg vajat 1 csomag vaníliás cukrot is elkeverünk
benne, majd elvegyítjük 25 dkg liszttel és a tojások kemény
habjával. 6 percig forró sütőbe tesszük, majd kivesszük. Ekkor
szórjuk rá a gyümölcsöt. Mindenféle gyümölccsel finom. Ismét
visszatesszük és teljesen megsütjük.

309. Gyümölcsös piskóta

                        4 tojássárgáját elkeverünk 20 dkg Rama
margarinnal és 25 dkg cukorral. Hozzáadunk 30 dkg lisztet, fél
citrom reszelt héját, 1 kávéskanál sütőport, 1 csomag vaníliás
cukrot, végül a tojások felvert habját. Lisztezett, zsírozott tepsibe
tesszük és lisztben megforgatott meggyel, cseresznyével
stb. megszórjuk.

310. Finom gyümölcskenyér

                          6 tojássárgáját habosra keverünk 15 dkg
cukorral és 1 csomag vaníliás cukorral, majd 4 evőkanál zsemlemorzsát
és fél csomag sütőport adunk hozzá. Végül összekeverjük
a 6 tojás felvert habjával. Felét nagyobb püspökkenyérformába
öntjük. Közepére kb. 30-40 dkg gyümölcsös keveréket öntünk,
ami állhat mazsolából, lecsurgatott, összedarabolt kompótból
stb. Ezt kevés baracklekvárral összekeverjük. A tészta másik
felét ráöntve, közepes tűznél szép sárgára sütjük. Egy-két napi
pihentetés után igen jó vékonyra szeletelhető, de azonnal is fogyasztható.
(A gyümölcskeverék cukrozott gyümölcsökből még finomabb.)

311. Sárgabaracklepény

                       Habosra kavarunk 20 dkg cukrot 20 dkg Rama
margarinnal és 5 tojássárgájával. Felváltva adjuk hozzá a 20
dkg réteslisztet meg a tojások kemény habbá vert fehérjét. Végül
közzékeverünk két evőkanál rumot és közepes nagyságú tepsibe
terítjük, meghámozott, kimagvalt sárgabarackokat borítunk
rá a magházukkal felfelé. (Egy pillanatra forró vízbe mártjuk a
gyümölcsöt, akkor egy mozdulattal lehúzhatjuk róla a héját.)
Forró sütőben megsütjük. Még melegen meghintjük porcukorral,
de csak hidegen vágjuk fel kockákra.

312. Bécsi barackos lepény

                           10 dkg vajat vagy Rama margarint 20 dkg
cukorral meg 4 tojássárgájával habosra kavarunk. Bő 2 dl tejben
feloldunk fél csomag sütőport és vékony sugárban, közben keverve,
a tojásos cukorhoz öntjük. Végül beleszitálunk 30 dkg
réteslisztet, belereszelünk 1 citromhéjat, és beleöntjük a kifacsart
levét is. Vékonyan kizsírozott, közepes nagyságú tepsibe
öntjük, szépen elsimítjuk és a forró sütőben világos rózsaszínűre
sütjük. Ezután a tésztát megkenjük sárgabaracklekvárral, és kirakjuk
alaposan lecsepegtetett sárgabarackbefőttel. A tojások
fehérjéből kemény habot verünk, belekeverünk 30 dkg porcukrot
és a tészta tetejére simítjuk. A sütőbe visszatoljuk a tepsit,
de a lángot nagyon kicsire állítjuk, hogy inkább száradjon, mint
süljön. Akkor jó, ha a hab átsült, és a teteje csak halvány rózsaszínű.
Ha idő előtt pirulni kezdene, egy tiszta papírlappal takarjuk
le. A megsült tésztát a tepsiben hagyjuk kihűlni. Hideg
vízbe mártogatott késsel vágjuk kockákra, akkor a hab nem törik
szeletelés közben.

313. Anna őszibaracklepénye

                            Fehéredésig keverünk 5 tojássárgáját
25 dkg porcukorral, fél csomag sütőporral, majd beletesszük 1
citrom levét és reszelt héját. Tovább keverve beleszitálunk 15
dkg réteslisztet, hozzáadjuk a tojások habbá vert fehérjét, beleöntünk
10 dkg olvasztott, de csak langyos vajat. Alaposan kizsírozott,
lisztezett közepes nagyságú tepsibe töltjük és sűrűn megszórjuk
kimagvalt, meghámozott, cikkekre, vagy nagy kockákra
vágott őszibarackkal. A forró sütőben úgy sütjük meg, mint a
piskótát. A tepsiben hagyjuk kihűlni, és kb. 3⨉3 cm-es kockákra
vágva rakjuk tálra. Porcukorral is meg lehet szórni, de
maga a sütemény is elég édes.

314. Édesanyám tésztája

                        20 dkg vajat, 20 dkg cukorral habosra kavarunk.
Ezután 15 dkg lisztet, 15 dkg darált diót, kis sütőport és
3 tojás habbá vert fehérjét, végül rumban áztatott 10 dkg mazsolát
adunk hozzá. Kizsírozott, lisztezett tepsiben megsütjük. Kétféle
mázt teszünk rá:
⬤ 1. máz: 4 tojássárgáját habosra kavarunk. Beletesszük azt a
rumot, amiben a mazsolát áztattuk. Ezzel bekenjük a tészta tetejét.
⬤ 2. máz: 8 dkg cukrot 2 kávéskanál kakaóval, kis vajjal, 2
evőkanál vízzel összefőzünk. Ezután az előbbi megszáradt mázra
csurgatjuk kanállal.

315. Mexikói esküvői sütemény (Csomagolható)

                                             20 dkg vajat 10 dkg
porcukorral habosra kavarunk és lassan belekeverünk egy csipetnyi
sót, 1 csomag vaníliás cukrot, 20 dkg lisztet, és 20 dkg
darált diót.
  Könnyebb kezelés céljából 1 napra hűvösre, lehetőleg hűtőszekrénybe
tesszük. Másnap 3 cm átmérőjű golyókat formálunk
belőle, tepsibe rakjuk és a tetejüket lenyomjuk lisztes aljú pohárral
vagy a tenyerünkkel. Így kis kerek tésztákat kapunk,
amelyeket 10-15 percig sütünk. Sütés után meghintjük porcukorral.
Dobozba téve sokáig eláll.

316. Finom sütemény

                    20 dkg vajat 20 dkg cukorral habosra kavarunk.
Adunk hozzá vaníliás cukrot, 20 dkg darált diót, 10 dkg
lisztet, késhegynyi sütőport, amit néhány csepp citromlével lecsepegtetünk.
Végül 6 tojás felvert fehérjét keverjük hozzá. Kikent
tepsibe téve majdnem egészen megsütjük. A 6 tojás sárgáját
20 dkg porcukorral habosra keverjük és a majdnem megsült
tésztára kenjük. Visszatesszük a sütőbe, de már csak kis lángon
szárítjuk, nehogy megbarnuljon.
⬤ Krém: 1 egész tojást 10 dkg porcukorral összekeverünk és
gőz fölött sűrűre főzzük. Ha kihűlt, hozzáadunk 10 dkg vajat, és
habosra kavarjuk. Mandulaeszenciával, kakaóval vagy bármilyen
aromával ízesíthetjük. Rákenjük a kihűlt tésztára, kókuszreszelékkel
behintjük, kis kockákra vágjuk, meggyel, cukrozott
narancshéjjal díszítjük.

317. Nagyon finom sütemény

                           4 tojás sárgáját kikeverünk 15 dkg vajjal,
15 dkg cukorral, 1 evőkanál kakaót adunk hozzá és a tojások
felvert kemény habját, 7 dkg réteslisztet, amit fél csomag sütőporral
elkeverünk. Végül 12 dkg diót. Majd kikent, meglisztezett
tepsiben megsütjük. A sült tésztát megkenjük pikáns lekvárral.
20 dkg darált diót 15 dkg porcukorral, 1 csomag vaníliás
cukorral és 4 evőkanál rummal összekeverünk és ráöntjük a lekváros
tésztára. Majd 1 egész tojást, 3 evőkanál kakaót, 10 dkg
porcukrot és 20 dkg vajat jól kikeverünk. Rákenjük a diós töltelékre.
A végén kerül rá a máz.
⬤ Máz: 10 dkg csokoládét megolvasztunk és kikeverjük 7 dkg
vajjal. Forró vizes késsel szeleteljük.

318. Csokoládékenyér

                     Habosra kavarunk 2 tojássárgáját 20 dkg cukorral
meg fél mokkáscsésze vízben feloldott 1 púpozott kiskanálnyi
nescaféval, majd tovább keverjük 2 csapott evőkanál
kakaóval. Felváltva adjuk hozzá a tojások kemény habbá vert
fehérjét és 15 dkg réteslisztet. Végül belecsurgatunk 5 dkg felolvasztott
vajat, vagy Rama margarint. Kizsírozott, kilisztezett
kisebb tepsibe vagy nagyobb püspökkenyérformába töltjük és
forró sütőbe toljuk. Először nagy lángon sütjük 5 percig, majd a
tüzet mérsékeljük. Ha a tészta megsült, a sütőt elzárjuk és a
tésztát a nyitott sütőajtóban hagyjuk még állni 5 percig. Ezután
a tészta széleit késsel meglazítjuk és deszkára borítva hűtjük ki.
Ha tepsiben sütjük, hosszában két darabba vágjuk, egymásra
fektetjük, ha püspökkenyérformában, akkor úgy szeljük két
lapba, mint a zsemlét. Megtöltjük valamilyen pikáns ízű lekvárral.
Tetejét meghinthetjük porcukorral, bevonhatjuk keserű csokoládémázzal,
de 2 dl habbá vert, 1 evőkanál porcukorral ízesített
tejszínnel is. Ez a tészta tortalap is lehet, amit csokoládé-,
dió-, vagy vaníliakrémmel is tölthetünk.

319. Vajas csók

                15 dkg vajat habosra kavarunk 15 dkg cukorral. 8 tojássárgáját
egyenként adunk hozzá, vigyázva, hogy előbb az
egyik tojássárgájával teljesen elkeverjük. Ha már mindegyik tojássárgáját
hozzáadtuk, beleszitálunk 20 dkg lisztet, hozzáadjuk
fél citrom reszelt héját és végül 2 tojás habját. A tésztából
nyomózsákkal apró halmokat vagy ovális formákat nyomunk.
Egyenletes tűznél világos rózsaszínűre sütjük. Egyet-egyet
finom lekvárral vagy csokoládékrémmel összeragasztunk
és csokoládés fondant-nal bevonjuk.

320. Kakaólepény

                 5 dkg vajat 2 tojássárgájával, 15 dkg cukorral habosra
kavarunk. Adunk hozzá 5 dkg darált diót, 3 dkg kakaót,
15 dkg lisztet és ¼ sütőport, a 2 tojás habját és 1 dl feketekávét.
A tetejét cukorral és pörkölt dióval meghintjük. Ha kisült,
kettőbe vágjuk. Bármilyen krémmel vagy lekvárral tölthető.

321. Kakaós csók

                 5 dkg kakaót, 15 dkg lisztet, 15 dkg vajat, 8 dkg
cukrot, 8 dkg mogyorót, 8 dkg darált mandulát és 3 tojásfehérjét
összegyúrunk. Vékonyra kinyújtjuk és pogácsaszaggatóval
kiszaggatjuk. Kikent tepsire 3 cm távolságra elhelyezzük és
gyenge tűznél sütjük. 3 tojássárgáját 3 kanál cukorral, 1 vaníliás
cukorral sűrűre keverünk, majd minden csók közepére teszünk
belőle egy keveset és megszárítjuk.

322. Kakaós kocka

                  1 egész tojást habosra kavarunk 5 dkg Rama margarinnal
vagy vajjal és 25 dkg cukorral. Teszünk bele 25 dkg
lisztet, 1 egész sütőport, 3 evőkanál kakaót és 2,5 dl tejet. Jól
kidolgozzuk. Kizsírozott, lisztezett tepsibe öntjük, megsütjük.
Amikor kihűlt, kettőbe vágjuk. Baracklekvárral vagy citromkrémmel
töltjük.

323. Kakaós koszorú

                    20 dkg lisztbe belereszelünk 10 dkg vajat, adunk
hozzá 8 dkg kakaót, 6 dkg porcukrot, 1 tojássárgáját és fél csomag
sütőport — összegyúrjuk. Lisztezett deszkán kisodorjuk és
koszorúcskákat formálunk belőle. Gyengén kikent tepsibe tesszük,
langyos sütőben sütjük.

324. Kakaós sütemény

                     40 dkg lisztben 10 dkg vajat jól elmorzsolunk,
hozzáadunk 15 dkg porcukrot, 5 dkg kakaót, negyed csomag sütőport,
1 csomag vaníliás cukrot, 1 evőkanál tejet, 2 tojást, kevés
törött fahéjat és összegyúrjuk. Kinyújtjuk, korongokat szaggatunk
ki belőle, majd megkenjük tojással, és hámozott, vagdalt
mandulát szurkálunk a korongokba. Mérsékelten meleg sütőben
sütjük.

325. Kakaós szeletek

                     1 tojást 5 dkg vajjal habosra kavarunk, hozzáadjuk
2,5 dl tej felét, 25 dkg cukrot, 4 dkg kakaót. Ezt jól kikeverjük,
végül 25 dkg lisztet 1 csomag sütőporral és a maradék
tejet öntjük hozzá. Zsírozott, lisztezett tepsibe öntjük és megsütjük.
Ha kihűlt, tetszés szerint szeleteljük, vaníliás cukorba
hempergetjük. (Tölthetjük baracklekvárral vagy vajkrémmel is.)

326. Kakaós tortaszeletkék

                           8 dkg vajat (vagy 6 dkg zsírt) 1 egész tojással,
25 dkg cukorral és fél citrom reszelt héjával habosra keverünk,
azután 25 dkg lisztet, 4 dkg kakaót és 2,5 dl tejet adunk
hozzá. A jól eldolgozott tésztához legvégül kevés liszttel kevert
fél csomag sütőport adunk és vajazott, lisztezett tepsiben közepes
tűznél sütjük. Sütés után kétfelé vágva gyümölcsízzel töltjük,
szeleteljük és vaníliás cukorral bőven meghintjük.
  A gyümölcsíz helyett diókrémmel töltve még finomabb.

327. Kakaós lepény

                   12 dkg zsiradékot (vaj, Rama vagy zsír) 25 dkg
porcukorral habosra kavarunk. Egyenként adunk hozzá 6 tojássárgáját
és tovább kavarjuk. Teszünk hozzá 2 csapott evőkanál
kakaót, 1 késhegynyi szódabikarbónát, 15 dkg lisztet, végül a 6
tojás kemény habját. Zsírozott, lisztezett tepsiben megsütjük, ha
kihűlt, kockákra vagy hosszúkás szeletekre vágjuk és vaníliás
porcukorba forgatjuk. Ne rakjuk egymás fölé, mert összeragadnak!

328. Négerszelet

                 6 tojássárgáját 15 dkg margarinnal, 25 dkg cukorral
habosra keverünk. 5 dkg kakaót, 1 kiskanál szódabikarbónát,
2 dl tejet és 25 dkg lisztet adunk hozzá. Kizsírozott, lisztezett
tepsiben megsütjük. A 6 tojás fehérjét 40 dkg cukorral gőz fölött
kemény habbá verjük. A tésztát lekvárral megkenjük és
fölé rétegezzük a habot.
⬤ Máz: 8 dkg vajat ikrásodásig megolvasztunk. 2 dkg kakaóval,
8 dkg cukorral, 2 evőkanál étkezési búzakeményítővel összekeverjük.
A habra kenjük. Nagyon mutatós, finom tészta.

329. Rumos kockák

                  6 dkg zsírt 2 tojással, 20 dkg porcukorral habosra
kavarunk, és hozzáadunk 2,5 dl tejet, 20 dkg darált diót, 2 evőkanál
kakaót, 1 csomag sütőport, és 25 dkg lisztet. Jól kikeverjük
és zsírozott tepsibe öntjük, majd megsütjük.
 Amikor kihűlt, kettévágjuk. A két részt rummal kevert gyümölcsízzel
összeragasztjuk és kockákra vágjuk. Minden egyes
kockára rumos lekvárral fél gerezd diót rakunk, majd a tál felett
a süteménykockákra puncsmázat csurgatunk.
⬤ Máz: 4 evőkanál vízből és 25 dkg porcukorból sűrű szirupot
főzünk, citromlevet és rumot adunk hozzá.

330. Csokis süti

                 15 dkg vajat, 3 tojássárgáját 15 dkg porcukorral habosra
kavarunk, majd adunk hozzá 7 dkg lisztet, csipetnyi sót,
7 dkg étcsokit gőzön megolvasztva, kis kakaót, fél csomag sütőport
és kevés szódabikarbónát, majd a 3 tojás kemény habját.
Zsírozott, lisztezett tepsibe öntjük. Tetejét darabos dióval megszórjuk
és megsütjük.

331. Dominósütemény

                    15 dkg vajból, 25 dkg liszttel, 10 dkg cukorral,
három szelet reszelt csokoládéval, 2 tojássárgájával tésztát gyúrunk,
kb. fél cm vastagra kinyújtjuk. Vajjal kikent tepsiben megsütjük.
Bevonjuk fehér cukormázzal, felszeleteljük, azután reszelt,
vízzel hígított, olvasztott csokoládéból, a dominó mintájára
pontokat rakunk rá.
⬤ Máz: 2 tojásfehérjét 15 dkg porcukorral jól kikavarunk.

332. Ila-szelet

                8 tojás keményre vert habjába lassanként belekeverünk
8 tojássárgáját. Majd 25 dkg cukrot, 20 dkg darált diót, 1
szelet reszelt csokoládét, 5 dkg mazsolát, 3 dkg vajat és 3 dkg
finom zsemlemorzsát vegyítünk bele. Jól összekeverjük. Vajjal
kikent tepsiben megsütjük, és négyszögletes darabokra vagdalva
tálaljuk.

333. Csokoládés kenyér

                       15 dkg Rama margarint habosra kavarunk
25 dkg porcukorral és 2 tojássárgájával, hozzáadunk 2 dl tejet,
6 dkg kakaót, végül a tojások felvert habját és 30 dkg lisztet.
Zsírozott, lisztezett közepes nagyságú tepsiben megsütjük. Lehet
lekvárral, mandula- vagy diókrémmel tölteni.

334. Csokoládés szelet

                       10 dkg zsírt 1 egész tojással és 20 dkg cukorral
habosra kavarunk. Ezután 1 csomag vaníliás cukrot, citromhéjat,
3 dkg kakaót és 25 dkg lisztet adunk hozzá. 2,5 dl tejjel csomómentesre
keverjük. Kilisztezett, zsírozott tepsiben sütjük.
⬤ Csokimáz: 2 egész tojást 1-2 evőkanál tejjel, 1 kávéskanál
liszttel sűrűre főzünk. Ezután 2 szelet olvasztott csokoládét és
5 dkg vajat adunk hozzá. Ezt a krémet még melegen a tészta tetejére
öntjük és késsel egyenletesen elsimítjuk. Végül csokoládédarával
meghintjük.

335. Olcsó sütemény

                    25 dkg porcukrot összekeverünk 1 tojással, 6
dkg vajjal, 5 dkg reszelt csokoládéval. Belevegyítünk fél csomag
sütőport, 2,5 dl tejet és végül 25 dkg lisztet. Jól összedolgozzuk,
és kikent, hosszúkás formában lassan megsütjük. Ha kihűlt,
felszeleteljük.

336. Puncsos sütemény

                      6 tojásfehérjét 20 dkg cukorral gőz fölött
felverünk. Levéve a tűzről, belekeverünk 6 tojássárgáját és 1 vaníliás
cukrot, 3 puncsízű pudingport. Ha nincs puncsos, más ízű
pudingporral is finom. Megsütjük.
⬤ 1. krém: 25 dkg Rama margarint 20 dkg porcukorral kikeverünk,
majd beleteszünk 3 tojássárgáját és fél dl rumot. A
kettőbe vágott tészta közé kenjük.
⬤ 2. krém: 3 tojásfehérjét gőzön 15 dkg cukorral kemény
habbá verünk. Még melegen a tészta tetejére kenjük.
⬤ Máz: A habra gőzön megolvasztott csokoládét kenünk, vagy
a következőkből készítünk mázt: 1 evőkanál forró víz, 2 evőkanál
kakaó, 3 evőkanál cukor, 5 dkg vaj.

337. Képviselőfánk

                   Egy nagyobb fazékban felforralunk 2 dl vizet és
adunk hozzá 10 dkg zsírt. Ha a zsír elolvadt, egyszerre öntsünk
hozzá 20 dkg lisztet és fakanállal addig kavarjuk, amíg összeáll.
A tűzről levéve, még forrón adjunk hozzá egyenként 5 egész tojást.
Mindegyik tojással külön-külön jól keverjük el. Egy zsírozott
sütőlapra 6 cm távolságban dió nagyságú halmokat rakjunk.
A tésztát 1 óráig pihentessük.
  Nagyon fontos a helyes sütés. Egyenletes, jó meleg sütőbe tegyük,
és 15 percig ne nyissuk ki a sütő ajtaját, mert a tészta
összeesik. 15-20 perc után 10 percig csendesebb tűznél ropogósra
sütjük. Ha nem sül elég ropogósra a tészta, összeesik. Sütés
után a fánk alját levágjuk, belsejét — kevés hártyaszerű tészta —
kiszedjük, az üreget vaníliakrémmel megtöltjük. Tetejét
meghintjük vaníliás cukorral, vagy karamellbe mártjuk. A karamellbe
mártást azonban töltés előtt végezzük.
⬤ Karamell: 20 dkg cukrot világossárgára pirítunk, hozzáöntünk
pár csepp ecetet, ami sokáig nyúlósan tartja. Ebbe mártjuk
a fánkok tetejét
⬤ Vaníliakrém: 3 tojássárgáját, 6 dkg lisztet, 10 dkg cukrot habosra
kavarunk. Felengedjük 3,5 dl tejjel. Folyamatos keverés
mellett keményre főzzük, amíg elválik a lábas aljától. A tűzről
levéve még forrón hozzákeverjük a tojások felvert kemény
habját.
  A krémesnél leírt vaníliakrém is nagyon finom hozzá.

338. Sajtos fánk

                 A képviselőfánk tésztáját kell megsütni, csak vaníliakrém
helyett sajtkrémmel töltjük meg.
⬤ Sajtkrém: gőz fölött 3 tojássárgájából, 2 dl tejszínből krémet
keverünk. A tűzről levéve 20 dkg reszelt Pannónia sajtot és 10
dkg vajat adunk hozzá.

------------------------------------------------------------------------
Omlós tészták vagy linzerek
------------------------------------------------------------------------

Nagyon sok sütemény készül omlós tésztából, amelynek alapanyaga
liszt, vaj és cukor. A lisztet minden esetben előbb a vajjal
elmorzsoljuk. A vajat margarinnal vagy zsírral helyettesíthetjük.
Zsírból a vaj 80%-át vegyük.
  A tésztát sütőporral lazítjuk, amit mindig a lisztbe keverünk.
Tejet vagy tejfölt előírás szerint használjunk. A liszt minőségétől
sok függ. Egyik liszt több, a másik kevesebb folyadékot vesz
fel, ezért egy kevéssel többet vagy kevesebbet adjunk a tésztához
úgy, hogy félkemény legyen.
  Az összegyúrt tésztát a tepsi nagysága szerint nyújtsuk ki.
Hogy könnyebben rakhassuk a tepsibe, meglisztezzük és a nyújtófára
felsodorjuk, majd fokozatosan a tepsibe engedjük. Ha az
omlós tésztát ily módon helyezzük a tepsibe, nem szakadozik
még akkor sem, ha nagyon porhanyós.
  Mindig előmelegített sütőben, de nem túl gyorsan sütjük.

339. Omlós tészta (alaptészta)

                               35 dkg lisztből 20 dkg vajjal, 2 tojássárgájával,
1 kávéskanál cukorral, kevés sóval, néhány csepp
citromlével, kevés reszelt citromhéjjal és kevés tejföllel rétestészta
keménységű tésztát gyúrunk. Jól kidolgozzuk, azután
kedvünk szerint felhasználhatjuk akár lekvárral töltött kifli,
akár vánkoscsücske vagy pite alakjában. Tojássárgájával megkenve,
lassú tűznél sütjük.

340. Tealinzer

               20 dkg vajat, 25 dkg lisztet, fél citrom reszelt héját,
fél csomag sütőport, 18 dkg cukrot, 10 dkg darált diót, fél dkg
törött fahéjat és 2 egész tojást deszkán jól összegyúrunk. Kétharmad
részét vékonyra kinyújtjuk, a tepsibe helyezve lekvárral
megkenjük. A félretett tésztából rudakat sodrunk, s finom
rácsozatot készítünk. Sütés után megszórjuk vaníliás cukorral.

341. Rácsos szelet

                   28 dkg lisztet, 10 dkg cukrot, 13 dkg zsírt, 2 tojássárgáját,
reszelt citromhéjat, fél csomag sütőport tejföllel
összegyúrunk. Jól kidolgozzuk, kinyújtjuk, tepsibe tesszük, lekvárral
megkenjük, ritka rácsot teszünk rá. Félig megsütjük, azután
a rács közé a tojások cukros habját tesszük. (Lekvár helyett
reszelt almát is tehetünk rá.)

342. Olcsó rácsos

                  50 dkg lisztet 25 dkg margarinnal, 1 dl tejföllel, 2
tojássárgájával és 1 csipet sóval összegyúrunk. Egy éjszakára
hűtőszekrénybe tesszük. Kétharmad részét a tepsibe helyezve,
lekvárral megkenjük, a maradék tésztából rácsokat sodrunk a
tetejére. Nyers tojássárgájával megkenjük, forró sütőben sütjük.

343. Rácsos citromos szelet

                            20 dkg margarint, 3 tojássárgáját 10 dkg
cukorral, 1 citrom reszelt héjával és levével, 40 dkg liszttel, 1
sütőporral és annyi tejföllel, amennyivel jól gyúrható tésztát
kapunk, összedolgozzuk. A tésztát kétfelé vesszük. Az egyik felét
kinyújtjuk és tepsibe tesszük, félig megsütjük.
  A 3 tojásfejérjét kemény habbá verjük. 30 dkg porcukrot és 1
citrom levét adjuk hozzá. A tésztát vékonyan megkenjük lekvárral,
rásimítjuk a habot. A maradék tésztából rácsokat teszünk
rá. Közepes tűznél sütjük.

344. Rácsos linzer

                   50 dkg lisztet, 20 dkg margarint vagy 15 dkg zsírt,
20 dkg cukrot, 1 egész tojást, 1 csomag sütőport, kevés reszelt
citromhéjat és fahéjat 1 dl tejjel, 1 evőkanál tejföllel összegyúrunk.
Kétharmad részét kinyújtjuk, tepsibe helyezzük és 15 dkg
lekvárral megkenjük, majd 10 dkg őrölt dióval megszórjuk.
A megmaradt részből rácsokat készítünk, és a tésztára helyezzük.
Tetejét tojással megkenjük és megsütjük. Ferde téglalap
alakúra szeleteljük.

345. Rácsos linzer másként

                           50 dkg lisztből 25 dkg vajjal, 15 dkg cukorral,
2 egész tojással és egynek a sárgájával, csipetnyi fahéjjal,
1 dl tejjel tésztát gyúrunk. Jól kidolgozzuk, két részre osztjuk.
Egyik felét fél cm vastagra nyújtjuk ki, és megkenjük baracklekvárral.
20 dkg darált mandulát összekeverünk 20 dkg
porcukorral és annyi tejjel, hogy kenhető masszát kapjunk.
A tészta másik feléből rácsot készítünk, a tetejére rakjuk, megkenjük
és megsütjük.

346. Egyszerű rácsos tészta

                            25 dkg vajat elmorzsolunk 25 dkg liszttel.
Hozzáteszünk 25 dkg darált diót, 25 dkg cukrot, 1 citrom
levét és reszelt héját, végül 2 tojást. Ezt mind jól összegyúrjuk
és kidolgozzuk. Kétfelé osztjuk. Egyik részét félujjnyi vastagságúra
nyújtjuk és tepsibe tesszük. Megkenjük valamilyen pikáns
ízű lekvárral. A tészta másik részéből berácsozzuk. A rácsot
tojással megkenjük, és az egészet megsütjük.

347. Finom diós rácsos tészta

                              30 dkg finomlisztet 25 dkg Rama margarinnal,
10 dkg cukorral, fél sütőporral és 1 tojással összegyúrunk.
Kizsírozott tepsibe tesszük, és félig megsütjük. A tésztát
lekvárral megkenjük. Erre a következő töltelék kerül: 3 tojássárgáját
15 dkg porcukorral kikeverünk, 15 dkg darált diót teszünk
hozzá, és végül a tojások kemény habját. 2 tojásból a szokott
módon piskótát készítünk, ezzel berácsozzuk a tésztát és
tovább sütjük.

348. Rücskös tészta

                    15 dkg vajból, 40 dkg lisztből, 10 dkg cukorból,
3 tojássárgájából 1 evőkanál tejföllel, fél sütőporral tésztát gyúrunk.
Negyedórára betesszük a mélyhűtőbe. Majd kizsírozott,
lisztezett tepsibe reszeljük a felét.
A következő töltelék jön a reszelékre: 15 dkg darált dió, 3-4
evőkanál lekvár, 5 dkg cukor. Összekeverjük, hozzáadjuk a tojások
felvert habját. Rátesszük a tésztára, majd ráreszeljük a tészta
másik felét és megsütjük.

349. Lemezes linzer (nagyon mutatós)

                    1 tojássárgáját 15 dkg zsírral,
10 dkg porcukorral, reszelt citromhéjával habosra kavarunk.
Hozzáadunk 40 dkg lisztet, amibe fél csomag sütőport kevertünk,
és kevés tejjel összegyúrjuk. 3 részre osztjuk. 2 részbe kakaót
gyúrunk. A barna tészta felét tepsibe téve lekvárral megkenjük,
majd rátesszük a fehér tésztát, ezt is megkenjük lekvárral, a tetejére
kerül a barna tészta másik fele. Megsütjük, porcukorral
meghintjük, tetszés szerint daraboljuk fel — nagyon mutatós sütemény.

350. Fahéjas linzer

                    40 dkg lisztet, 15 dkg zsírt, 20 dkg porcukrot, 2
tojássárgáját, kevés szegfűszeget, fahéjat, 1 kiskanál szódabikarbónát
langyos tejjel összegyúrunk. Gyenge tésztát készítünk belőle,
és két felé vesszük. Kisebb részét félretesszük, a nagyobbikat
kisodorjuk, és kikent tepsibe tesszük. Tetejét megkenjük
lekvárral, és a félretett tésztával berácsozzuk.

351. Citromos szelet (nagyon mutatós)

                     Tésztát készítünk 45 dkg lisztből,
15 dkg cukorból, 15 dkg vajból, 1 egész tojásból annyi tejjel,
hogy gyúrható legyen. 3 részre osztjuk. Az egyik részhez kakaót
gyúrunk. A lapokat kinyújtjuk. Alulra sárga tésztát teszünk.
Megkenjük lekvárral, meghintjük darált dióval. Erre borítjuk a
barna lapot, amit szintén meglekvározunk és beszórunk dióval.
Beborítjuk a sárga lappal, villával megszurkáljuk és megsütjük.
  3 tojássárgáját 25 dkg porcukorral és 1 citrom levével kikeverünk.
A meleg tésztára kenjük, száradni hagyjuk (már nem kell sütni!).

352. Habos linzer

                  10 dkg cukrot 20 dkg vajjal vagy margarinnal, 30
dkg liszttel, 1 tojással és kevés tejjel összedolgozunk. Két részre
osztjuk, két lapban kisütjük.
⬤ Krém: 4 tojásfehérjéhez 20 dkg cukrot adunk, és gőz fölött
sűrű habbá verjük. 2 evőkanál baracklekvárt és néhány csepp
citromlevet keverünk hozzá. Még melegen az egyik kihűlt lapra
öntjük és elsimítjuk, majd ráhejezzük a másik lapot.
⬤ Máz: 12 dkg cukorból fondant-t készítünk, amit cukrászfestékkel
rózsaszínűre festünk vagy rummal ízesítünk, és sűrűn
rács alakban a tészta tetejére csurgatunk. A tésztát 6 cm-es kockákra
vágjuk. Frissen nehezen vágható, ezért ajánlatos a lapokat
előző napon megsütni.

353. Tükörlepény (nagymamám receptje)

                                      Az előző recept szerint két
lapot sütünk, kisujjnyi vastagságú széllel. Ajánlatos sütés előtt
néhányszor megszurkálni, hogy fel ne hólyagosodjék. 50 dkg
ribizlit kevés vízzel, 20 dkg cukorral néhány percig lassan főzünk.
Óvatosan kavarjuk, azután átszűrjük. A lefolyt levet kocsonyásodásig
főzzük. Ráöntjük a kisült tésztára, késsel rásimítjuk.
Amikor kihűlt, vizes késsel szeleteljük.
  Ugyanígy készíthető más gyümölccsel is: egressel, málnával,
eperrel, cseresznyével, meggyel, barackkal.
  Ma már gyümölcsízű zselatint is lehet kapni. Ha ezt a friss,
nyers gyümölcsre öntjük, finom, kis kalóriaértékű süteményt kapunk.

354. Katóka

            15 dkg zsírt 2 tojássárgájával, 15 dkg cukorral kikeverünk.
Hozzáadunk 50 dkg lisztet, amibe 1 sütőport kevertünk,
tejföllel olyan keménységűre gyúrjuk, hogy nyújtani tudjuk.
3 lapot sütünk belőle.
  1 lapot összetörünk, cukros tejjel meglocsoljuk, 2 kanál baracklekvárt
és fél dl rumot adunk hozzá. Közben egy másik tálban
10 dkg vajat kikeverünk 15 dkg cukorral, a két masszát
összekeverjük és ezt töltjük a megmaradt 2 lap közé.
⬤ Máz: 2 tojásfehérjét 20 dkg cukorral gőz fölött habbá verünk,
majd bevonjuk vele a tetejét. Másnap vízbe mártott késsel szeleteljük.
Nagyon mutatós, ha még melegen a mázra csokoládédarát
is hintünk.

355. Mazsolás habos lepény

                           Összegyúrunk 25 dkg lisztet 15 dkg Rama
margarinnal, 1 egész tojással, 1 csomag sütőporral, 6 dkg
porcukorral és 1 csomag vaníliás cukorral. Legalább egy órára,
de még jobb, ha egy éjszakára hűtőszekrénybe tesszük.
  Közben 2 evőkanál rummal megöntözünk 10 dkg jól megmosott
mazsolát, és hagyjuk, hogy megszívja magát. A tésztát ezután
akkora lappá nyújtjuk, hogy kibélelhessünk vele egy közepes
nagyságú tepsit, és forró sütőben, erős lángon félig megsütjük.
A sütőből kivéve, barackízzel megkenjük, a rumból kiszedett
mazsolával megszórjuk. Kemény habbá verünk 5-6 tojásfehérjét,
belecsavarjuk fél citrom levét, összekeverjük 20 dkg
kristálycukorral és az áztatásból visszamaradt rummal. A tészta
tetejére simítjuk, és visszatoljuk a forró sütőbe, de a tüzet mérsékeljük.
Inkább szárítjuk, mint sütjük, míg a hab meg nem keményedik,
és halvány rózsaszínű lesz. Ha idő előtt pirulni kezdene,
a tetejére tiszta papírlapot fektetünk, úgy sütjük tovább.
A tepsiben hagyjuk kihűlni, majd hideg vízbe mártott késsel
kockákra vágjuk.

356. Túrós lepény

                  50 dkg lisztet 25 dkg margarinnal, 10 dkg cukorral,
1 egész tojással, 1 tojássárgájával, 1 csomag sütőporral és
annyi tejjel összegyúrunk, hogy könnyen nyújtható legyen.
⬤ Töltelék: 50 dkg túrót 3 egész tojással kikeverünk, majd hozzáteszünk
25 dkg cukrot és 5 dkg vajat.
  A tészta háromnegyed részét tepsibe tesszük, erre jön a töltelék,
majd a maradék tészta. Villával megszurkáljuk. Kb 35
percig sütjük.

357. Túrós lepény másként

                          20 dkg zsírt 50 dkg liszttel, 2 tojássárgájával,
1 evőkanál cukorral és 3 evőkanál tejföllel összegyúrunk.
Ként részre osztjuk. Az egyiket kinyújtjuk és tepsibe fektetjük,
majd rákenjük a tölteléket.
⬤ Töltelék: 1 kg túrót finom simára áttörünk, adunk hozzá 2
tojássárgáját, 25 dkg cukrot, 3 evőkanál finom lisztet (liszt helyett
citromízű pudingport is keverhetünk bele), kevés tejfölt,
1 vaníliás cukrot, utoljára a 4 tojás kemény habját.
  A tészta másik felét kinyújtva ráborítjuk. Tetejét tojással
megkenjük, villával megszurkáljuk és megsütjük.

358. Túrós pite

                10 dkg cukrot, 20 dkg vajat, 30 dkg lisztet, 1-2 tojássárgáját,
fél citrom héját könnyen összegyúrunk. A fele tésztából
3-4 mm vastag négyszögletes lapot nyújtunk. Félig kisütjük.
40 dkg túrót, 4 tojássárgáját, 25 dkg cukrot összekeverünk, a
tésztára kenjük, majd a tészta másik felét ráborítjuk. Tojással
bekenjük, villával néhányszor megszurkáljuk és teljesen megsütjük.

359. Rákóczi túrós lepény (nagyon finom)

                                         30 dkg lisztből 15 dkg vajjal,
10 dkg porcukorral, 2 tojássárgájával, késhegynyi szódabikarbónálval
és 1 dl tejföllel tésztát gyúrunk. Kinyújtjuk, félig
megsütjük, azután jön rá a töltelék.
⬤ Töltelék: 50 dkg túrót összekeverünk 15 dkg kristálycukorral,
3 dkg búzadarával, 2 tojássárgájával és 1 dl tejföllel. 4
tojásfehérjét 20 dkg porcukorral gőz fölött kemény habbá verünk,
a túróra simítjuk, majd tovább sütjük a tésztát.

360. Kapros-túrós lepény

                         30 dkg lisztből, 18 dkg vajból, kevés sóval,
2 tojássárgájával és annyi tejföllel, hogy kissé lágy legyen, tésztát
gyúrunk. Ujjnyi vastagra nyújtva és a széleit fölhajtva, tepsibe
tesszük és megkenjük (jó vastagon) a következő töltelékkel:
75 dkg túrót összevegyítünk 6-8 dkg vajjal, 2 tojássárgájával,
ízlés szerinti sóval, apróra vágott kaporral és a tojások kemény
habbá vert fehérjével. A tetejét megkenjük tejföllel és forró sütőben
megsütjük.

361. Túrós lepény Éva módra (kiadós)

                                     70 dkg liszt, 30 dkg margarin,
2 egész tojás és 2 tojássárgája, 10 dkg cukor, 1 citrom reszelt héja,
fél sütőpor, kevés tej szükséges a tésztához. Ezeket az anyagokat
összegyúrjuk, két részre osztjuk. A kinyújtott tésztát
nagyalakú sütőlemezre fektetjük.
  1,5 kg túrót 10 dlg mazsolával, 1 citrom reszelt héjával, vaníliás
cukorral, 4 tojássárgájával, ízlés szerinti cukorral, 1 citromízű
pudingporral jól összedolgozunk. Végül a 4 tojás kemény
habjával összekeverjük. A tésztára simítjuk, és a tészta másik
felével beborítjuk. Megkenjük tojással, villával megszurkáljuk
és kisütjük. Keskeny téglalap alakúra szeleteljük.

362. Kedvenc szelet

                    40 dkg lisztből, fél csomag sütőporral, 12 dkg
zsírral, 12 dkg cukorral, 1 tojással és annyi tejföllel, hogy jól
gyúrható legyen, tésztát készítünk. 3 részre osztjuk és egyenként,
lapokban kisütjük.
⬤ Krém: 20 dkg vajat 25 dkg porcukorral habosra kavarunk,
majd 5 dl tejben 2 evőkanál cukorral, 4 púpozott evőkanál liszttel
krémet főzünk, amit hideg vízbe állítva állandó keverés mellett
kihűtünk. A vajkrémmel összekeverjük, majd elfelezzük.
Egyik felébe kakaót és rumot, a másik felébe vaníliás cukrot teszünk.
  A kétféle krémmel kenjük meg a tésztát úgy, hogy az alsóra
a kakaós krémet tesszük, erre ráborítjuk a második lapot, amire
a vaníliás krém jön. Beborítjuk a harmadik lappal. Erre jön a
máz: 4 evőkanál vizet 4 evőkanál cukorral felforralunk, és hozzáadunk
2 evőkanál kakaót. A tűzről levéve 6 dkg vajat keverünk
bele és még melegen bevonjuk vele a tésztát.

363. Kirándulók süteménye

                          2,5 pohár réteslisztet, 2,5 pohár diót, 1,5
pohár cukrot, 1 egész tojást, 1 sárgáját, 20 dkg vajat, 1 csomag
sütőport, 2 dl tejfölt összegyúrunk. Az egész tésztát tepsibe tesszük,
majd vastagon megkenjük baracklekvárral és gazdagon
beszórjuk durvára vagdalt dióval. Forró sütőben sütjük.

364. Omlós krémes

                  Fél dl tejben fél csomag sütőport feloldunk, amit
a következőkhöz öntünk: 25 dkg liszt, 4 dkg cukor, 1 csomag vaníliás
cukor, 1 tojássárgája, kevés só és annyi tejföl, amennyivel
jól nyújtható, rugalmas tésztát kapunk. Vékonyra nyújtjuk és
nagy sütőlemezre fektetjük. Az egyik felét hosszában (ez lesz
majd a teteje) megkenjük tojásfehérjével. Forró sütőben erős
tűznél aranysárgára sütjük. A tepsiben hagyjuk kihűlni, majd
félbe vágjuk.
⬤ Krém: 3 tojássárgáját 10 dkg cukorral, 1 csomag vaníliás cukorral,
4 evőkanál rétesliszttel habosra kavarunk. Majd 4,5 dl
hideg tejet csomómentesen hozzákeverünk. Állandó kavarás
mellett gőzön sűrű krémmé főzzük. A gőzről levéve még melegen
belekeverjük a tojások kemény habját és 8 dkg porcukrot.
Melegen kenjük a tésztalapok közé. Másnap szeleteljük.

365. Feri-lepény

                 1 liter lisztet 15 dkg zsírral elmorzsolunk. Adunk
hozzá 25 dkg cukrot, 2 egész tojást, 1 csomag sütőport és annyi
tejet, hogy lágy, de nyújtódeszkán nyújtható tésztát kapjunk.
3 lapban sütjük.
⬤ Krém: 6 evőkanál cukorral, 3 evőkanál liszttel, annyi kakaóval,
hogy jó barna krémet kapjunk, fél liter tejjel sűrű krémet
főzünk. A tűzről levéve 10 dkg vajat keverünk hozzá. A lapokat
megtöltjük, úgy, hogy a tetejére is jusson. 2-3 nap múlva puhul
meg, akkor fogyasszuk.

366. Hatlapos

              60 dkg lisztből, 25 dkg zsírból, 10 dkg cukorból, 1 tojásból,
2 sütőporból, kevés tejjel tésztát készítünk. 6 részre osztjuk,
kinyújtjuk és a tepsi hátulján hirtelen világosra sütjük.
⬤ Krém: Fél liter tejből 1 dkg kakaóból, 1 tojássárgájából, 4 dkg
lisztből, 20 dkg cukorból krémet főzünk, majd 5 dkg vajat keverünk
bele. Még melegen ezzel töltjük meg a lapokat.

367. Finom habos sütemény

                          30 dkg lisztet, 15 dkg vajat, 10 dkg cukrot,
fél csomag sütőport tejjel összegyúrunk. Kisebb tepsibe
tesszük. Félig megsütjük, majd baracklekvárral megkenjük és a
következő krémet simítjuk rá: 4 tojássárgáját 4 evőkanál vaníliás
cukorral, 4 evőkanál tejföllel jól kikeverünk. Hozzávegyítünk
4 evőkanál lisztet, és 4 tojásfehérje kemény habját. A sütőbe
visszatoljuk és pirosra sütjük. Kihűlés után kockákra vágjuk,
vaníliás cukorral meghintjük és tálaljuk.

368. Flódni

            50 dkg lisztből, 20 dkg libazsírból, 3 tojássárgájából, 10
dkg cukorból tésztát gyúrunk. Öt egyforma részre osztjuk és
vékonyra kinyújtjuk. Az első darabot kikent tepsibe tesszük és
diótöltelékkel megkenjük, rárakjuk a második lapot és ezt mákkal
töltjük. E fölé jön a harmadik, amelyre szilvalekvárt kenünk,
majd a negyedik lap, amelyre borban párolt almát rakosgatunk.
Az egészet beborítjuk az ötödik résszel és megsütjük. Sütés előtt
villával megszurkáljuk és tojással megkenjük.
⬤ Dió- és máktöltelék: 1 dl tejet megforrósítunk, 15 dkg darált
diót vagy mákot és 10 dkg cukrot keverünk hozzá. 2-3 percig
még tűzön tartjuk, ezután reszelt citromhéjjal, kevés rummal
(a mákot fahéjjal is!) ízesítjük.
⬤ Borban párolt alma: 1 kg almát lereszelünk, 1 dl fehérborral
leöntjük. Addig pároljuk, amíg az alma leve és a bor elfő. Ezután
ízlés szerinti mennyiségű porcukorral édesítjük.

369. Kanonoklepény

                   20 dkg cukrot, 20 dkg zsírt, 45 dkg lisztet, 2 tojássárgáját,
fél csomag sütőport, 1 csomag vaníliás cukrot, kevés
reszelt citromhéjat összegyúrunk. Két lapot nyújtunk belőle,
közéjük pikáns ízű lekvár kerül. A tetejét megkenjük tojással és
megszórjuk kristálycukros darált dióval, majd megsütjük.

370. Skót krémes

                 30 dkg lisztet 6 dkg Rama margarinnal, 5 dkg porcukorral,
1 egész tojással, 1 sütőporral, fél dl tejjel összegyúrunk.
3 lapot sütünk belőle. A következő krémmel töltjük:
⬤ Krém: 3 tojássárgáját 25 dkg porcukorral kikavarunk. Néhány
csepp tejet adhatunk hozzá. Csomómentesen belekeverünk 2 vaníliás
cukrot, 10 dkg lisztet és 1 liter tejet. Tűzre tesszük és
krémmé főzzük. Ha megfőtt, a tojások keményre vert habját hozzákeverjük.

371. Orléans-szelet

                    30 dkg lisztet 20 dkg vajjal elmorzsolunk, hozzáadunk
10 dkg porcukrot és 1 tojással összeállítjuk, hengerré formáljuk,
majd 3 egyenlő részre osztjuk. Az egyes darabokból
tepsi hosszúságú rudakat sodrunk, nyújtófával 3 mm vastagságú,
kb. 12 cm széles egyforma lapokká nyújtjuk. A lapokat nyújtófára
csavarjuk, sütőlemezre helyezzük, külön-külön megsütjük.
Sütés előtt villával megszurkáljuk, hogy a tészta ne hólyagosodjon
fel. A meleg lapokat lekvárral megkenjük, a három lapot
összeragasztjuk. 20 dkg cukorból fondant-t készítünk, amit 2 dkg
kakaóporral megfestünk, és ezzel vonjuk be a tésztát. Kakaó helyett
a bevonatot fehéren pár csepp citromlével ízesíthetjük
vagy cukorfestékkel rózsaszínűre festhetjük. A tésztát keskeny,
hosszúkás szeletekre vágjuk.

372. Jókai-szelet (Orléans-tészta)

                                   Az előbbihez hasonlóan készül a
tésztája, csak más bevonat kerül a tetejére.
⬤ Máz: 2 tojássárgáját 6 dkg porcukorral és 1 csomag vaníliás
cukorral jó habosra kavarunk, majd a lekvárral összeragasztott
tészta tetejére kenjük. Előre elkészített, leforrázott és hosszú
vékonyra vágott 10 dkg mandulát, 10 dkg mazsolát, 5 dkg fekete
szőlőt egyenletesen szétszórunk a tészta tetején. 10 percre langyos
sütőbe helyezzük, hogy a bevonat jól összeolvadjon. Kihűlve
3 cm széles és 8 cm hosszú szeletekre vágjuk. Sokáig eláll.

373. Sárgarépa-sütemény

                        1 pohár finomra reszelt sárgarépa, 1 pohár
cukor, 1 pohár zsír, 1 sütőpor, citrom és annyi liszt kell a készítéséhez,
amennyit felvesz.
  Az anyagokat összegyúrjuk, két lapra nyújtjuk. Egyik felét
sütőlapra helyezzük, lekvárral megkenjük, ráhelyezzük a másik
lapot és megsütjük. Hosszúkás szeletekre vágjuk és cukorral
meghintjük.

374. Citromos hold

                   4 tojássárgáját 15 dkg cukorral, 1 citrom levével
és reszelt héjával, 1 csomag vaníliás cukorral, 20 dkg margarinnal
kikavarunk. 50 dkg liszttel és késhegynyi sütőporral összeállítjuk.
A tésztát kisodorjuk, pogácsaszaggatóval holdakra szaggatjuk.
4 tojásfehérjét 25 dkg porcukorral kikeverünk. Ezzel a
krémmel megkenjük a holdakat és világosra sütjük.

375. Diós kocka

                25 dkg lisztet, 12 dkg cukrot, 10 dkg vajat, 2 tojássárgáját,
1 citrom héját, késhegynyi szódabikarbónával jól összegyúrunk
és zsírozott, lisztezett tepsibe tesszük. Félig megsütjük,
majd a következő habot tesszük rá: 2 tojásfehérjét kemény
habbá verünk, 15 dkg cukrot, 20 dkg darált diót keverünk könnyedén
hozzá. A tésztára simítjuk és világosbarnára sütjük. Ha
kihűlt, kockákra vágjuk.

376. Diós szelet

                 35 dkg lisztet, fél csomag sütőport összegyúrunk egy
tálban 1 egész tojással, 15 dkg zsírral, 10 dkg cukorral, 1 citrom
reszelt héjával és levével, 5 dkg reszelt csokoládéval és 1 csomag
vaníliás cukorral. A tészta kétharmad részét kinyújtjuk, vajazott
tepsi aljára tesszük. Megkenjük valami pikáns ízű lekvárral
(málnaízzel stb.). Erre a következő tölteléket készítjük: 20
dkg porcukrot 3 tojássárgájával habosra kavarunk. Ezután hozzáadunk
5 dkg olvasztott csokoládét, 10 dkg darált diót és a tojások
kemény habját. A habos töltelék tetejére tesszük a vékonyra
nyújtott maradék tésztát. Villával megszurkáljuk, tojással
megkenjük és közepes tűznél megsütjük. Téglalap alakúra
szeleteljük.

377. Diós pogácsa

                  30 dkg lisztet, 15 dkg vajat, 15 dkg darált diót,
15 dkg porcukrot, fél csomag sütőport, 1 tojássárgáját, 1 citrom
reszeot héját tejföllel kemény tésztává gyúrunk. Ujjnyi vastagra
nyújtjuk és pogácsaszaggatóval kiszaggatjuk. A pogácsák tetejére
egy-egy fél diószemet teszünk díszítésül, majd megsütjük.

378. Diós béles

                30 dkg lisztet 1 csomag sütőporral, 3 dkg cukorral,
1 egész tojással és 12 dkg zsírral jól eldolgozunk. Nagyobb részét
tepsiben egyenletesen elnyomkodjuk. Megkenjük barackízzel és
diótöltelékkel bevonjuk:
⬤ Töltelék: 10 dkg porcukrot, 1 csomag vaníliás cukrot 15 dkg
darált dióval, 1 evőkanál rummal, 2 tojássárgájával, és a tojás
keményre vert habjával elkeverünk. Rákenjük a tésztára, a
tészta másik felét a töltelékre reszeljük. Tojással megkenjük.
Forró sütőben szép pirosra sütjük. Kihűlés után négyszögletesre
vágjuk.

379. Bécsi diós

                Omlós tésztát készítünk 10 dkg cukorból, 20 dkg vajból,
30 dkg lisztből, 1 tojásból és kevés tejből. Két vékony lapba
kisütjük. Ha kihűlt, a két lap közé diókrémet töltünk, 5 cm-es
kockákra vágjuk és vaníliás cukorral megszórjuk. Tetejére fél
diót ragasztunk egy kis krémmel. Frissen nehezen vágható,
ezért csak másnap szeleteljük fel.
⬤ Krém: 2 dl tejből 2 evőkanál liszttel pépet főzünk. 15 dkg
vajat 20 dkg porcukorral habosra keverünk, 15 dkg őrölt dióbelet,
fél dl rumot és 1 csomag vaníliás cukrot keverünk hozzá.
A két krémet összevegyítjük és megtöltjük a tésztát.

380. Berlini sütemény

                      10 dkg cukrot, 30 dkg lisztet, 15 dkg vajat,
1 egész tojást kevés citromhéjjal összegyúrunk. Kétharmad részéből
négyszögletes lapot nyújtunk. Kissé megszurkáljuk és félig
megsütjük.
  15 dkg mandulát vagy diót megdarálunk, összevegyítjük 3 dkg
kakaóval, 15 dkg cukorral, csipet törött fahéjjal, 3 tojássárgájával
és a tojások habjával. A félig megsült tésztát megkenjük
baracklekvárral és a tölteléket rásimítjuk. A maradék tésztából
pálcikákat sodrunk, és a tésztát berácsozzuk. A sütőbe visszatesszük
és készre sütjük.

381. Mágnás diós pite

                      30 dkg lisztet, fél csomag sütőport, 10 dkg
zsírt, 10 dkg cukrot, 1 tojást, 1 citrom reszelt héját és levét jól
összegyúrjuk. A tészta felét tepsibe tesszük. Megkenjük barack-
vagy málnaízzel. 30 dkg darált diót, fél csomag vaníliás cukrot,
15 dkg porcukrot összekeverünk. A lekvár tetejére szórjuk.
A másik lappal beborítjuk. Villával megszurkáljuk, tojással
megkenjük és megsütjük.

382. Diós teasütemény (sokáig eláll)

                                     50 dkg lisztet 30 dkg vajjal vagy
margarinnal elmorzsolunk, hozzáadunk 14 dkg porcukrot és 14
dkg darált diót. Összeállítjuk 1 egész tojással. Vékonyra kisodorjuk,
kiszaggatjuk különféle formákkal. Megkenjük tojásfehérjével
és aranysárgára sütjük.

383. Háziasszony remeke

                        2 tojássárgáját 18 dkg Rama margarinnal
és 12 dkg porcukorral habosra keverünk. Fél citrom levét és
reszelt héját adjuk hozzá, majd fél sütőport 40 dkg lisztbe vegyítünk
és tésztává gyúrjuk a kikevert vajjal. Esetleg kevés tejfölt
is adunk hozzá. Kizsírozott tepsibe tesszük, lekvárral megkenjük
és 10 dkg darált dióval megszórjuk.
  15 dkg porcukrot fél dl vízben felfőzünk és 4 tojás kemény
habjához vegyítjük. Ezt rátesszük a tésztára. A habot megszórjuk
5 dkg porcukorral és közepes tűzön megsütjük.

384. Finom linzer

                  35 dkg lisztet 15 dkg margarinnal elmorzsolunk.
Kevés tejben feloldunk fél cosmag sütőport, és a liszthez öntjük.
2 tojássárgáját, 5 dkg kristálycukrot adunk hozzá. Annyi tejjel
gyúrjuk össze, hogy nyújtható tésztát kapjunk. A linzertésztával
kibéleljük a tepsit, majd a következő tölteléket simítjuk rá:
⬤ Töltelék: 10 dkg vajat 3 tojássárgájával, 20 dkg porcukorral
jól kikavarunk. 10 dkg darált diót, 50 dkg kimagozott meggyet
teszünk hozzá. Legvégül a tojások kemény habjával elvegyítjük.
A tésztára simítjuk. A tészta másik felével beborítjuk. Villával
megszurkáljuk, tojással megkenjük. Világosra sütjük.

385. Diós csokoládés linzer

                            40 dkg lisztből, 15 dkg vajból, 15 dkg cukorból,
5 tojássárgájából, fél csomag sütőporral, kevés tejjel
tésztát gyúrunk. Jól kidolgozzuk, kinyújtjuk fél cm vastagra,
és kikent tepsiben félig megsütjük. Ezalatt 25 dkg cukrot, 5 tojásfehérjét,
20 dkg darált diót (mandulát vagy mogyorót) és
10 dkg reszelt csokoládét tűzön addig keverünk, míg elég sűrű
lesz. Rákenjük a félig megsült és kihűlt tésztára, s mérsékelt
tűznél sütjük, míg a teteje megszárad. Ha kihűlt, tetszés szerinti
szeletekre vágjuk.

386. Párizsi kocka

                   28 dkg lisztet 15 dkg vajjal, 15 dkg darált dióval
vagy mogyoróval, 15 dkg cukorral, fél dl tejföllel vagy tejszínnel,
fél csomag sütőporral összegyúrunk. Két egyforma lapot
nyújtunk belőle, sütőlemezre helyezzük, a széleket egyenesre
vágjuk. A lapokat külön-külön kisütjük. Ha kihűltek, az egyik
lapot csokoládékrémmel megkenjük, a másikat ráhelyezzük.
A tésztát még felvágás előtt csokoládés fondant-nal vonjuk be.
10 dkg cukorból főzzük a fondant-t és 1 dkg kakaóval ízesítjük.
Frissen nehéz egyenletesen szeletelni, ezért másnap vágjuk fel
5 cm-es kockákra.

387. Késmárk-szelet

                    30 dkg lisztet 15 dkg vajjal, ízlés szerinti cukorral,
3 tojássárgájával, kis sütőporral, citromhéjjal összegyúrunk.
Kizsírozott tepsibe tesszük. Lekvárral megkenjük, erre tesszük a
tölteléket: a 3 tojás habjához 15 dkg darált diót, 20 dkg porcukrot
és pár csepp citromlevet teszünk. Rákenjük a lekváros tésztára
és megsütjük.

388. Krinolinszelet

                    25 dkg lisztből, 12 dkg vajjal, 1 tojássárgájával, 7
evőkanál cukorból és kevés tejfölből tésztát gyúrunk, amit fél
cm vastagra nyújtva, kikent tepsiben szép sárgára sütünk. 12
dkg porcukrot összevegyítünk 12 dkg apróra vagdalt dióval és
kevés citromhéjjal, lassan belekeverjük 5 tojás (ha van több, annál
jobb) kemény habbá vert fehérjébe. Ezt a masszát rákenjük
a baracklekvárral vékonyan megkent tésztára és langyos sütőben
megszárítjuk.

389. Szabadkai sütemény

                        25 dkg vajat habosra keverünk. Hozzáadunk
25 dkg cukrot, 25 dkg lisztet, 25 dkg darált dióbelet,
mandulát vagy mogyorót, 1 citrom reszelt héját és levét és egy
kevés vaníliát. Tepsibe téve szétnyomkodjuk, megsütjük. Ha kihűlt,
vékonyan bekenjük eper- vagy ribizlilekvárral és olvasztott
csokoládéval vonjuk be.

390. Rumos szelet

                  40 dkg lisztből, 25 dkg vajból, 2 tojásból, 20 dkg
porcukorból kevés tejjel tésztát gyúrunk. Duplakésfok vastagságúra
nyújtjuk, és vajjal kikent tepsiben, lassú tűz mellett félig
megsütjük. 30 dkg cukrot elhabarunk 6 tojássárgájával, 2 kanál
rummal, 30 dkg darált dióval. Gőz fölött kavarjuk, míg egészen
megsűrűsödik. Levéve a gőzről, belekeverjük a 6 tojás keményre
vert habját. Rákenjük a félig sült tésztára és lassú tűznél egészen
megsütjük. Még melegen vágjuk fel hosszúkás vagy négyzet
alakú darabokra. Miután kihűlt, bevonjuk rumos cukormázzal,
és mindegyikre egy-egy fél dióbelet helyezünk.

391. Lottó-tészta

                  35 dkg lisztet 15 dkg zsírral elmorzsolunk, majd
10 dkg cukrot, 3 tojássárgáját, 1 csomag sütőport, 1 csomag vaníliás
cukrot, egy kis reszelt citromhéjat adunk hozzá. Kevés
tejjel tésztát gyúrunk belőle. Két részre osztjuk, az egyik felébe
kakaót teszünk, kinyújtjuk. Kisebb tepsibe helyezzük. Pikáns
ízű lekvárral megkenjük, erre jön a sárga tészta, ezt is megkenjük
lekvárral, és a következő tölteléket tesszük rá: a 3 tojásfehérjét
kemény habbá verjük. Néhány csepp citromlevet csepegtetünk
bele. Ebbe rakunk 20 dkg porcukrot, 16 dkg darált diót,
fél citrom reszelt héját, mindezt a tészta tetejére kenjük, és mérsékelt
tűzön megsütjük.

392. Tiroli rétes

                  25 dkg lisztből omlós vajastésztát készítünk. 6 tojássárgáját,
3 tojás habbá vert fehérjét, 20 dkg cukrot, 20 dkg darált
diót, 1 citrom reszelt héját, 10 dkg mazsolát összekeverünk.
Ezt a masszát a fél cm vastagra kinyújtott tésztára kenjük,
összetekerjük, tojással megkenjük. Forró sütőben sütjük és
vékonyra szeleteljük.

393. Medvetalp

               20 dkg lisztből, 6 dkg cukorból, 6 dkg hámozott, darált
mandulából, 1 tojásból és 18 dkg vajból tésztát gyúrunk,
fél cm vastagra nyújtjuk és megfelelő nagyságú tepsiben megsütjük.
Amikor készen van, egészen vékonyan megkenjük eper-,
málna-, vagy ribizlilekvárral. Azután 6 tojásfehérjét 20 dkg gerezdekre
vagdalt dióval, 25 dkg cukorral, 5 dkg reszelt csokoládéval
gőz fölött addig főzünk, amíg elég sűrű lesz ahhoz, hogy
rákenhessük a tésztára. Langyos sütőben megszárítjuk és kockára
vágjuk.

394. Linzerkoszorúcskák

                        25 dkg lisztből, 20 dkg vajból, 25 dkg cukorból,
25 dkg forrázott, darált mandulából, 2 tojássárgájából
tésztát gyúrunk, jól kidolgozzuk, fél cm vastagságúra kinyújtjuk.
Két pogácsaszaggatóval (egy nagyobbal és egy kisebbel)
koszorú formára szaggatjuk, tojással megkenjük, hámozott, vagdalt
mandulával meghintjük és megsütjük. Csinálhatjuk úgy is,
hogy mikor meghűlt, kettőt-kettőt baracklekvárral összeragasztunk.

395. Vaníliás csillag

                      60 dkg lisztet 1 csomag sütőporral, 1 csomag vaníliás
cukorral, 25 dkg zsírral, 20 dkg cukorral, 2 egész tojással,
ha szükséges, egy kis tejföllel összegyúrunk. Csillag formával
kiszaggatjuk, a tepsiben egymás mellé rakjuk. A csillagok felét
tojással megkenjük. Durvára vágott diót kristálycukorral összekeverünk,
és a megkent csillagokat megszórjuk vele, megsütjük.
Pikáns lekvárral összeragasztjuk.

396. Kevert linzer

                   10 dkg vajat habosra kavarunk 10 dkg cukorral,
hozzáteszünk egyenként 2 egész tojást és kettőnek a sárgáját.
Ha ezzel is jól elkevertük, belevegyítünk kevés reszelt citromhéjat
és törött fahéjat, 10 dkg őrölt mandulát és 10 dkg lisztet.
10-12 db egyforma nagyságú (kb. 6-7 cm átmérőjű) kerek formát,
pl. pogácsaszaggatókat tepsibe tett fehér papírlapra helyezünk.
A tésztával megtöltjük a formákat, de csak a fele magasságig.
A felületüket elsimítjuk, és tojással megkenjük. Mogyoró
nagyságú barack- vagy meggylekvárt teszünk mindegyiknek a közepére,
vágott mandulával meghintjük, és nem nagyon meleg
sütőben megsütjük. Ha kihűltek, vékony késsel körülvágjuk a
formákat, és a papírt lehúzzuk róluk.

397. Bécsi szeletek

                    5 dkg finomra tört mandulát, 5 dkg cukrot, 10
dkg lisztet, 10 dkg vajat, kevés reszelt citromhéjat és tört fahéjat
összegyúrunk. Négyszögletes lapot nyújtunk belőle, tepsibe
tesszük és lassan kisütjük. Melegen kétfelé osztjuk, az egyik
részből tetszés szerinti nagyságú kockákat vágunk. A másik
részre a következő tölteléket kenjük: 8 dkg darált diót összekeverünk
8 dkg cukorral, kevés vaníliával és annyi tejjel, hogy
könnyen kenhető legyen. Rákenjük a meghagyott fél tésztára, a
kockákat pontosan egymás mellé a tetejére helyezzük és a már
beosztott kockák mentén felvágjuk. Tetejét meghintjük vaníliás
cukorral.

398. Habos almás lepény

                        30 dkg lisztből 15 dkg margarinnal, 12 dkg
cukorral, 4 tojássárgájával, 1-2 kanál tejföllel, csipetnyi sóval
tésztát gyúrunk. Ha kemény, még adunk hozzá tejfölt. Félujjnyi
vastagságúra nyújtjuk, zsírozott tepsibe tesszük. Félig megsütjük.
Egy kg almát megreszelünk, levét kinyomkodjuk, cukorral,
fahéjjal és 10 dkg darált dióval összekeverjük. A tésztára kenjük,
majd rárakjuk a 4 tojás cukrozott habját. Lassú tűznél tovább
sütjük.

399. Finom almás lepény

                        35 dkg lisztből, fél csomag sütőporból,
15 dkg margarinból, 15 dkg porcukorból, 2 tojássárgájából, néhány
evőkanál tejfölből tésztát gyúrunk. Két részre vesszük.
Tepsi nagyságúra sodorjuk az egyik lapot, majd ízlés szerinti
mennyiségű almát reszelünk rá. Fahéjjal, cukorral ízesítjük.
Addig főzzük, amíg a levét elfővi. Még melegen 10 dkg vajat
vagy Rama margarint keverünk bele, a tepsiben lévő tésztára
kenjük. A tészta másik felével beborítjuk. Megkenjük tojással,
villával megszurkáljuk és megsütjük.

400. Almás sütemény

                    35 dkg lisztből 2 tojássárgájával, 12 dkg vajjal,
kevés sóval, cukorral és annyi tejföllel, hogy jól nyújtható legyen,
tésztát gyúrunk. Kettévesszük és kinyújtjuk. Az egyik
részt tepsibe tesszük, megkenjük párolt almával, amelybe néhány
kanál baracklekvárt is keverünk. A másik tésztalapot ráhelyezzük,
tojással megkenjük, vágott mandulával vagy dióval
kevert cukorral meghintjük és utána megsütjük. Amikor kihűlt,
kockákra vágjuk.

401. Budai almás lepény

                        Omlós tésztát készítünk és fél cm vastagra
kinyújtva, vajjal kikent tepsibe tesszük. 1 kg almát meghámozunk,
vékony szeletekre vágjuk, ráhintjük az omlós tésztára.
Megcukrozzuk és mérsékelten meleg sütőben félig megsütjük.
15 dkg hámozott, őrölt mandulát jól kikeverünk 15 dkg cukorral
és 6 tojássárgájával, azután hozzávegyítünk 4 dl tejszínt. Ráöntjük
a félig megsült almás tésztára és jó meleg sütőben egészen
megsütjük. Cukorral meghintve melegen tálaljuk.

402. Almás béles

                 Összegyúrunk 30 dkg lisztet, 10 dkg vajat, 5 dkg
zsírt, 2 evőkanál cukrot, 1 egész tojást, 1 evőkanál tejfölt, csipetnyi
sót, majd két lapba kinyújtjuk. A nagyobbik lapot tepsibe
tesszük, s egy marék dióval vagy mazsolával meghintjük,
rákenjük az almatölteléket, majd ráhelyezzük a másik lapot és
tetejét tejjel, vagy tojással megkenjük és megsütjük. Sütés után
deszkára borítjuk, kockára vágjuk, cukorral meghintjük. Melegen
tálaljuk.
⬤ Töltelék: 1 kg almát a magháztól megtisztítunk, legyaluljuk,
addig pároljuk, míg a levét elfővi. 10 dkg cukorral, fahéjjal ízesítjük,
hidegen kenjük a tésztára.

403. Almás bukta (omlós tésztából)

                                   25 dkg lisztből, 12 dkg vajból, 4
dkg zsírból, kevés cukorból, csipet sóból, 2 tojássárgájából, 1
evőkanál fehérborból és annyi tejfölből, hogy az túl lágy, vagy
kemény ne legyen, tésztát gyúrunk. Félujjnyi vastagra kinyújtjuk,
kis négyszögeket vágunk belőle, s ezeket megtöltjük fahéjas
almapürével. A kockák szélét összefogjuk, tojással megkenjük
és kikent tepsiben megsütjük.

404. Epres lepény

                  Összegyúrunk 20 dkg lisztet késhegynyi szódabikarbónával,
10 dkg Rama margarinnal, 1 tojással, 1 evőkanál
porcukorral, egy csipetnyi sóval. Kinyújtva kibélelünk vele egy
közepes nagyságú tepsit. Villával megszurkáljuk. A sütőben félig
megsütjük. Amíg a tészta sül, 4 tojásból a szokott módon piskótatésztát
készítünk. A félig megsült tésztát meghintjük zsemlemorzsával
és ráterítünk 50 kg megmosott, lecsumázott epret.
Rásimítjuk a piskótát és a sütőbe visszatolva, tűpróbáig sütjük.
Csak hidegen szeleteljük fel, és porcukorral meghintve rakjuk
tálra.

405. Málnalepény

                 40 dkg finomlisztet összegyúrunk 20 dkg Rama
margarinnal, 13 dkg porcukorral, 2 tojássárgájával, csipetnyi sóval,
kevés reszelt citromhéjjal és citromlével. Ha nem áll össze,
1-2 evőkanál tejfölt is beledolgozunk, hogy rugalmas tésztát
kapjunk. Legalább 1 órára, de még jobb, ha egy éjszakára hűtőszekrénybe
tesszük. Ezután kinyújtjuk, kibélelünk vele egy
közepes nagyságú tepsit, és villával megszurkáljuk. Nagyon világosra
sütjük, majd málnaízzel megkenjük. Kemény habbá verünk
5 tojásfehérjét, belekeverünk 20 dkg kristálycukrot, fél
citrom levét, és gőz fölött sűrűre főzzük. A gőzről levéve, belekeverünk
20 dkg málnát és a tésztára simítjuk. Még 20 dkg málnával
megszórjuk a tetejét, és a forró sütőbe visszatolva a tepsit,
most már nagyon kis lángon, inkább szárítjuk, mint sütjük,
de megpirítani nem szabad. Hidegen, vízbe mártott késsel
kockákra vágjuk, így nem törik a sütemény tetején a hab.

406. Szilvás lepény

                    30 dkg lisztből, 12 dkg vajból, 10 dkg cukorból,
2 tojássárgájával, 1 evőkanál rummal omlós tésztát gyúrunk.
Háromnegyed részét vékonyan kinyújtjuk és megfelelő nagyságú
tepsibe tesszük, a szélét felhajtjuk, hogy rámája legyen a
tésztának. 50 dkg szilvát kimagvazunk, összekeverjük 5 dkg darált
dióval, fél citrom reszelt héjával, kevés fahéjjal, cukorral és
rászórjuk a tésztára. A maradék tésztából rácsot teszünk rá;
forró sütőben sütjük.

407. Ribizlis vagy málnás lepény

                                 40 dkg lisztből, 20 dkg margarinból,
10 dkg porcukorból, 15 dkg hámozott, darált mandulából és 4
tojássárgájából tejföllel tésztát gyúrunk. Jól kidolgozzuk és kikent
tepsiben megsütjük. Amikor kihűlt, cukorral összekevert
málnával vagy ribizlivel megszórjuk. A tojások keményre vert
habjába 20 dkg porcukrot teszünk és a gyümölcs tetejére simítjuk.
Hosszúkásra vágott mandulával meghintjük, és langyos sütőben
a habot megszárítjuk. Vizezett késsel szeleteljük.

408. Bécsi gyümölcspite

                        14 dkg vajból, 25 dkg lisztből, 1 tojássárgájával,
2 kávéskanál porcukorral, 1 evőkanál borral vagy citromlével
tésztát gyúrunk. Fél órára hűvös helyre tesszük pihenni,
azután félujjnyi vastagra nyújtjuk, és kikent tepsibe téve, lassú
tűznél világossárgára sütjük. Sütés után kihűtjük. Akkor 5 tojásfehérjéből
kemény habot verünk, belekeverünk 5 evőkanál
cukrot, fél liter szamócát vagy ribizlit, esetleg málnát vagy kimagvazott
cseresznyét, meggyet. Ezt a keveréket rákenjük a
tésztára és egészen kis tűznél a gyümölcshabot megszárítjuk.

409. Őszibarackos lepény

                         35 dkg lisztből, 20 dkg vajból, 10 dkg cukorból,
2 dkg darált mandulából, 1 tojássárgájából, kevés törött
fahéjjal, csipet sóval, 1 evőkanál rummal és 1-2 evőkanál tejjel
tésztát gyúrunk, majd fél óráig hideg helyen pihentetjük. Kinyújtjuk,
kivajazott tepsibe tesszük, és sütőben félig megsütjük.
Most 4 tojásból a szokott módon piskótatésztát készítünk. A félig
megsült tészta tetejét megrakjuk összedarabolt, hámozott
őszibarackkal, azt meghintjük cukros, fahéjas darált dióval vagy
mandulával. Tetejére öntjük, elsimítjuk rajta a piskótatésztát,
és ismét a sütőbe téve, megsütjük. Őszibarack helyett készíthetjük
más gyümölccsel is (eper, málna stb.)

410. Angol koszorú (Hilda néni receptje)

                                         90 dkg lisztet, 1 kávéskanál
szódabikarbónát 20 dkg margarinnal elmorzsolunk, majd 4 tojássárgájával,
1 citrom héjával, 1 csomag vaníliás cukorral, 4 dl
tejföllel összegyúrunk. Másnapig félretesszük.
  A tésztát kisujjnyi vastagra nyújtjuk és kekszszaggatóval kiszaggatjuk.
Világosra sütjük, még melegen vaníliás cukorba hempergetjük.

411. Citromos keksz (kiadós)

                             60 dkg lisztet, 20 dkg cukrot, 20 dkg
vajat, 1 egész tojást, 1 sütőport, 1 citrom reszelt héját tejföllel
összegyúrunk. Vékonyra kinyújtjuk. Kekszszaggatóval kiszaggatjuk
és szalmasárgára megsütjük.

412. Citromkenyér

                  25 dkg cukrot 2 tojással jól kikeverünk. Amikor
megsűrűsödött, belevegyítünk 25 dkg lisztet és 1 citrom reszelt
héját. Meglisztezett deszkán kidolgozzuk, késhátvastagságúra
kinyújtjuk, különböző formákkal kiszaggatjuk és kikent tepsibe
rakjuk. 2-3 órai pihentetés után megsütjük.

413. Szerelmeslevél

                    25 dkg lisztből 10 dkg vajjal, 8 dkg cukorral, 1
tojássárgájával és megfelelő mennyiségű tejföllel nem lágy és
nem kemény tésztát gyúrunk. Egy órára hűtőszekrénybe tesszük.
Vékonyra kinyújtjuk, hosszúkás levél formára vágjuk.
Megtöltjük vaníliakrémmel, melybe rumba áztatott őrölt diót
vagy mandulát és néhány tojásfehérje keményre vert habját keverjük.
Levélboríték formájára hajtjuk, és lassú tűz mellett teflontepsiben
vagy a tepsibe helyezett fehér papíron szép sárgára sütjük.

414. Finom bukta

                 8 dkg felolvasztott vajat feleresztünk 1,5 dl tejjel,
beleteszünk 3 tojássárgáját, 1 evőkanál cukrot, kevés sót, 1 késhegynyi
sütőport, és szép simára keverjük. Az egészhez hozzáteszünk
25 dkg lisztet és kanállal vagy tésztakeverővel középkeménységű
tésztát verünk belőle. Rendes bukta módjára négyszögletes
darabokra vágjuk, megtöltjük lekvárral, mákkal vagy
túróval, felhajtjuk a két szélét, lenyomkodjuk a két végét és
gyors tűznél megsütjük.

415. Linzerperec

                 30 dkg lisztből, 15 dkg vajból, 8 dkg cukorból, 2 tojássárgájából,
és kevés citromléből tésztát gyúrunk. Apró darabokra
vágjuk, pálcikákat sodrunk belőle. A pálcikákból pereceket
formálunk, megkenjük tojással, meghintjük vagdalt mandulával
és megsütjük.

416. Angol teasütemény

                       14 dkg porcukorból, 20 dkg vajból, 2 egész
tojásból, 50 dkg lisztből, 1 csomag vaníliás cukorból tejjel tésztát
gyúrunk. Nagyon vékonyra sodorjuk, különböző formákat
szaggatunk ki belőle. Zsírozott sütőlemezre téve, aranysárgára
sütjük. (Sokáig eláll.)

417. Vánkoscsücske omlós tésztából
                                   40 dkg lisztből 20 dkg vajjal, 2
tojássárgájával, kevés cukorral, csipet sóval megfelelő mennyiségű
tejföllel rétestészta keménységű tésztát gyúrunk. Jól kidolgozzuk,
késfokvastagságúra nyújtjuk. Négyszögletes darabokra
vágjuk. Minden négyszögbe egy kiskanálnyi sűrű baracklekvárt
teszünk. Háromszög alakban összehajtjuk, és tetejüket
tojással megkenjük. Tepsibe rakjuk, és megsütjük.

418. Kávés rudacskák

                     20 dkg vajból, 4,5 dl lisztből, 2 tojássárgájából,
3 dkg hámozott, darált mandulából, 10 dkg cukorból, 1 csomag
vaníliás cukorból tejjel tésztát gyúrunk. Fél cm vastagra nyújtjuk
ki, és vajjal megkent tepsiben félig megsütjük. Ezután tetszés
szerinti nagyságú rudacskákra vágjuk, és egészen megsütjük.
Ha kisültek, a rudacskákat kávémázzal vonjuk be.
  A kávémázt feketekávéval ízesített fehér cukormázból készítjük.

419. Omlós korongok

                    15 dkg vajat 3 evőkanál porcukorral, fél csomag
vaníliás cukorral, 2 egész tojással, 25 dkg liszttel és fél csomag
sütőporral jól összegyúrunk. Ha szükséges, tejet adunk
hozzá. A tésztát késfokvastagságúra nyújtjuk, és apró szaggatóval
kiszaggatjuk. Ha szép sárgára kisült, kettőt-kettőt pikáns
gyümölcsízzel összeragasztunk, a tetejére gyümölcsízzel 1-1
szem cukrozott meggyet teszünk díszítésnek.

420. Citromos korongok

                       30 dkg lisztet 15 dkg margarinnal, 10 dkg
cukorral és citromlével összegyúrunk. Pici korongokat szaggatunk
belőle. 1 tojásfehérjét 10 dkg cukorral habbá verünk, nyomózsákba
tesszük, és a habot a nyers korongokra nyomjuk. Világosra
sütjük. Ha megsült, kettőt-kettőt baracklekvárral összeragasztunk.

421. Vaníliás koszorú

                      30 dkg lisztet 15 dkg Rama margarinnal, 10
dkg porcukorral, 3 tojássárgájával, kávéskanálnyi sütőporral és
annyi tejföllel, hogy könnyen nyújtható legyen, összegyúrunk.
Hagyhatjuk egy órát pihenni. Kiszaggatjuk. Közepüket kiszurkáljuk,
az így kapott gyűrűket lekvárral összeragasztjuk. Tetejét
tojással megkenjük, darált dió és kristálycukor keverékével
megszórjuk. Meleg sütőben kisütjük.

422. Hórudacskák (tojás nélkül)

                                40 dkg lisztet 15 dkg zsírral, kevés
cukorral, kevés tejjel összegyúrunk, hogy jól nyújtható tésztát
kapjunk. Tehetünk bele egy késhegynyi szódabikarbónát vagy
sütőport. Késfokvastagságúra kinyújtjuk, kis négyzetekre vágjuk.
Közepükbe gesztenyemasszát teszünk, és kis rudakat formálunk
belőle. Megsütjük. A tészta alján tudjuk ellenőrizni,
hogy megsült-e, mert fehér tésztát kapunk. Bő vaníliás cukorban
megforgatjuk.

423. Vajastáska
                45 dkg lisztet, negyed csomag sütőporral, 20 dkg vajjal,
2 egész tojással, 6 dkg cukorral, fél citrom levével és 1 csomag
vaníliás cukorral összegyúrunk, úgy, hogy könnyen nyújtható
legyen. A metéltvastagságúra nyújtott tésztát borospohárral
kiszaggatjuk, s a darabok közepére barack- vagy málnaízt
téve könnyedén félbehajtjuk. Szélén egy helyen ujjunkkal benyomjuk.
Tojással megkenve világosbarnára sütjük.

424. Non plus ultra (sokáig eláll, kiadós sütemény)

                                                    50 dkg lisztből
2 evőkanál vaníliás cukorral, fél csomag sütőporral, 25 dkg vajjal,
3 tojássárgájával és tejjel tésztát gyúrunk. Vékonyra nyújtjuk,
és kis pogácsaszaggatóval kiszaggatjuk. 3 tojásfehérjét (több
is lehet) 25 dkg cukorral, nagyon sűrűre kavarunk és a kis korongok
tetejét megkenjük vele. A sütőben világossárgára sütjük,
és amikor kihűltek, kettőt-kettőt baracklekvárral összeragasztunk.

425. Mákos csomag

                  30 dkg lisztet fél csomag sütőporral és 10 dkg
cukorral elkeverünk, azután 15 dkg zsírral és 4 tojássárgájával
összegyúrjuk. A tésztát fél cm vastagra nyújtjuk, téglalap alakúra
vágjuk, melyekre a következő tölteléket tesszük: 15 dkg
darált mákot 15 dkg cukorral és kb. 1 dl tejjel megfőzünk, majd
hozzákeverünk 5 dkg mazsolát és 1 csomag vaníliás cukrot, esetleg
kevés fahéjat. A töltött tésztát összehajtjuk, széleit ujjunkkal
lenyomkodjuk és forró sütőben sütjük. Amikor megsült,
megszórjuk vaníliás cukorral.

426. Szilveszteri sütemény

                           2 egész tojást 15 dkg zsírral és 25 dkg cukorral
habosra kavarunk, hozzáadunk 1 csomag sütőporral elkevert
50 dkg lisztet és kevés tejjel összegyúrjuk. 2 részbe osztjuk.
Az egyik fele sárga marad, a másik felébe kakaót szórunk.
Mindegyik lapot külön kinyújtjuk, kiszaggatjuk és megsütjük.
1 sárga, 1 kakaós korongot baracklekvárral összeragasztunk.
A tálra úgy rakjuk fel, hogy egyszer a barna fele, egyszer a sárga
fele legyen felül. (A sárga korongokat még nyersen, felvert
tojásfehérjébe mártjuk, utána kristálycukorba és úgy tesszük a
sütőlemezre. Szép csillogó lesz.) A korongokat leönthetjük csokoládémázzal
is.

427. Vaníliás teasütemény

                          10 dkg porcukrot, 1 egész tojással simára
keverünk, azután deszkán 25 dkg liszttel, fél csomag sütőporral,
10 dkg vajjal és 1 csomag vaníliás cukorral jól eldolgozzuk. Félujjnyi
vastagságúra kinyújtjuk, kis borospohárral kiszaggatjuk,
és zsírozott tepsiben szép sárgára sütjük.

428. Gyümölcskosárka

                     10 dkg vajból, 6 dkg cukorból, 18 dkg lisztből
és 1 tojássárgájából tésztát gyúrunk. Ezzel a tésztával kibélelünk
kis alacsony kosárka formákat, kb. fél cm vastagságban.
Megsütjük. Válogatott, hegyével felfelé állított friss eperrel
vagy málnával kirakjuk. Ezután a maradék epret vagy málnát
átpasszírozzuk, és keményre felvert cukrozott tejszínnel összekeverjük,
annyira, hogy ne könnyen folyékony, hanem krémszerű
legyen, és ezt evőkanállal beöntjük a kosárkákban elhelyezett
málnák vagy eprek fölé, a hézagokat kitöltve. 1 órát hűtőszekrényben
tartjuk, azután tálaljuk.

429. Diós lapok

                25 dkg margarint 25 dkg liszttel, 15 dkg darált dióval,
20 dkg cukorral, 2 tojássárgájával, 1 vaníliás cukorral összegyúrunk.
Este kell elkészíteni, reggel sütni. Kétujjnyi széles
kb. 7-8 cm hosszú lapokra daraboljuk, még a sütés előtt. Vaníliás
cukorral meghintve tálaljuk.

430. Isli fánk

               20 dkg lisztből, 10 dkg darált dióval, 15 dkg vajjal, 5
dkg cukorral, reszelt citromhéjjal, 2 evőkanál rummal vagy pár
csepp citromlével — ha szükséges, kevés tejjel — tésztát gyúrunk.
Hideg helyen 30 percet pihentetjük. Fél cm vastagságúra
kinyújtjuk, kisebb kerek formával kiszaggatjuk, gyenge tűznél
világosra sütjük. Kettőt lekvárral összeragasztunk és csokoládé
fondant-ba mártjuk. (Lekvár helyett lehet csokoládékrémmel tölteni.)

431. Legényfogó

                50 dkg lisztet, 1 csomag sütőport, 20 dkg cukrot, 20
dkg zsírt vagy margarint, 2 egész tojást és 1 csomag vaníliás
cukrot jól összegyúrunk. A tésztát két részre osztjuk és az egyik
részhez 10 dkg reszelt csokoládét vagy 3 dkg kakaót gyúrunk.
A tésztákat külön-külön félujjnyi vastagra nyújtjuk. Csillag
alakú szaggatóval kiszaggatjuk. A világos figurákat kristálycukorral
megszórjuk, zsírozott sütőlemezen kisütjük. Sütés után a
sötét tésztákat lekvárral megkenjük, és a világosakat ráragasztjuk.

432. Vajas kenyér

                  50 dkg lisztből 25 dkg vajjal, 25 dkg cukorral és
2 egész tojással tésztát gyúrunk. 2-3 mm vastagságúra nyújtjuk
ki és kenyérkaraj formákat vágva belőle kikent tepsiben, mérsékelten
meleg sütőbe tesszük. Amikor még csak egy kissé sültek
meg, megfordítjuk őket, s megkenjük a következő keverékkel:
3 tojás habbá vert fehérjét alaposan összekeverünk 25 dkg
cukorral és fél citrom levével, végül világos vajszínűre sütjük.

433. Csokoládés aprósütemény

                             35 dkg lisztből, 1 egész tojásból, 20
dkg vajból, 10 dkg cukorból, 7 dkg reszelt csokoládéból tésztát
gyúrunk, vékonyra nyújtjuk, különböző alakú szaggatókkal kiszaggatjuk,
és kikent tepsiben, mérsékelten meleg sütőben megsütjük.

434. Karácsonyi pástétom

                         25 dkg lisztből, 15 dkg vajból, 1 tojássárgájából,
kevés cukorból és fél dl langyos, sós vízből omlós tésztát
készítünk. Vékonyra, nagyra nyújtjuk, és a vajjal kikent őzgerincformát
kibéleljük vele. A következő töltelékkel töltjük meg:
20 dkg mazsolát, 10 dkg apró kockára vágott csokoládét, 1 nagy
citrom héját apróra felvágva, 10 dkg porcukrot, 1 db narancs finomra
vágott héját, szegfűszeget, szerecsendiót és törött fahéjat
ízlés szerint, 5-6 db cikkekre vágott almát és fél pohár rumot
összekeverünk. Mikor a tésztát megtöltöttük, kicsüngő széleit
visszahajtjuk, ráborítjuk, jól lenyomkodjuk, tojássárgájával
megkenjük, és mérsékelten egyenletes melegben megsütjük.

435. Mandulás linzer

                     10 dkg kemény libazsírt, 14 dkg lisztet, 8 dkg
porcukrot, 8 dkg száraz őrölt mandulát, 2 kemény tojás áttört
sárgáját és kevés fehérbort könnyen összegyúrunk. A tésztát jó
fél óráig hideg helyen pihentetjük, majd tetszés szerinti vastagságúra
kinyújtjuk, és különböző alakú — kerek, csillag, félhold stb. —
formákkal kiszaggatjuk. A tetejét tojássárgájával bekenjük,
kristálycukorral meghintjük és megsütjük.

436. Kakaós szelet

                   15 dkg vajat 30 dkg liszttel elmorzsolunk, majd
2 tojássárgájával, 1 evőkanál borral, 1 evőkanál porcukorral
összegyúrjuk, ha törik, még 1 kanál bort adunk hozzá. 2 részre
osztjuk, vékonyra nyújtjuk, az egyik lapot zsírozott, lisztezett
tepsire tesszük. Elkészítjük a tölteléket, amit kicsit lehűtve rákenünk
a tésztára, majd ráborítjuk a másik lapot. Megsütjük.
⬤ Töltelék: 3 tojássárgáját 20 dkg cukorral, 1 dl borral nagyobb
lábasban felfőzünk. Ha forr, hozzáadunk 10 dkg vajat, 12 dkg
darált diót, 5 evőkanál kakaót, amikor kihűlt, 3 tojás felvert
habját.

437. Kakaós szelet habbal

                          40 dkg lisztet 10 dkg cukorral, 10 dkg zsírral,
fél sütőporral, 1 tojássárgájával, kevés tejjel összegyúrunk.
Három cipót formálunk a tésztából. Kettőbe kakaót teszünk.
Az egyik kakaós cipót kinyújtjuk, tepsibe tesszük, lekvárral
megkenjük. Ráborítjuk a sárga tésztát, ezt is megkenjük lekvárral,
majd a harmadik lapot borítjuk rá. Megsütjük. 3 tojásfehérjét
15 dkg porcukorral kemény habbá verünk, a megsült
tésztára kenjük. Langyos sütőben megszárítjuk a habot.

438. Kókuszkocka

                 50 dkg lisztből, 20 dkg margarinból, 2 evőkanál
kakaóból, 25 dkg porcukorból, 1 csomag vaníliás cukorból, 1 kávéskanál
szódabikarbónából, 1 csapott mokkáskanál fahéjjal, 4
tojássárgájából kis tejföllel puha tésztát készítünk. A tésztát két
részre osztjuk. Az egyiket kinyújtjuk és zsírozott tepsibe tesszük.
Lekvárral megkenjük, erre jön a töltelék.
⬤ Töltelék: 10 dkg margarint 5 evőkanál porcukorral, 1 dl rummal
habosra keverünk, majd beleteszünk 15 dkg kókuszreszeléket
és 4-6 tojás felvert habját. A lekváros lapra kenjük, és a
másik lappal beborítjuk. Sütőbe tesszük; amíg a tészta sül, a következő
mázt készítjük el: 2 tojássárgáját 10 dkg porcukorral jól
összekeverünk, majd a megsült tészta forró tetejére kenjük.

------------------------------------------------------------------------
Élesztős omlós tészták
------------------------------------------------------------------------

Az élesztővel készített tészta megőrzi omlós tészta jellegét,
de az élesztőtől könnyebb lesz, mintha sütőport tennénk
bele. A kelesztéshez egy-másfél óra szükséges.

439. Diós és mákos patkó (egyszerű)

                                    50 dkg lisztből, 20 dkg vajból,
5 dkg zsírból, 3 tojássárgájából, 1 evőkanál porcukorból, csipet
sóból, tejben feloldott 2 dkg élesztőből és tejből tésztát készítünk.
Meleg helyen megkelesztjük, majd annyi cipóra osztjuk,
ahány patkót csinálunk belőle. A cipókat letakarva fél óráig pihentetjük,
azután késfokvastagságúra nyújtjuk őket, és megtöltjük
dió-, vagy máktöltelékkel. Egy óráig kelni hagyjuk, azután
tojássárgájával megkenjük és lassan megsütjük.
⬤ Töltelék: 15 dkg tejben megfőzött darált dióból, 1 dl tejből,
reszelt citromhéjból, kevés vaníliából készítjük, belekeverünk
még 10 dkg porcukrot. A máktölteléket
ugyanilyen módon készítjük.

440. Diós és mákos patkó (másként)

                                   2 dkg élesztőt 2 dl tejben feloldunk,
5 dkg cukrot keverünk hozzá. Közben 50 dkg lisztet 20
dkg margarinnal, 2 egész tojással elmorzsolunk. Kevés sót és a
tejben felfuttatott élesztőt adjuk hozzá, összedolgozzuk. Langyos
helyen két órát kelesztjük. Miután megkelt, a tésztát két
nagyobb vagy négy kisebb részre osztjuk. Cipókat formálunk
belőle. Ha hosszúkás formát akarunk készíteni, téglalap alakúra,
ha patkó alakot, oválisra nyújtsuk. Fél cm vastag glegyen a
tészta. Rákenjük a tölteléket, a szélein 1 cm szélességben üresen
hagyjuk. Összecsavarjuk. A sütőlemezre helyezzük, a tetejét tojással
megkenjük és 1 órán át langyos helyen kelesztjük. Utána
tojásfehérjével kenjük át, és fél órára tegyük hideg helyre, hogy
a tészta lehűljön, ettől lesz a színe márványos. Sütőbe helyezés
előtt az oldalát hegyes villával gyengén megszurkáljuk, hogy ne
repedjen fel, és forró sütőben 25-30 percig sütjük. A sütő ajtaját
ne nyitogassuk!

441. Diós és mákos patkó Ínyes mester módján

                                             30 dkg vajat, 2 evőkanál
cukrot egy csipet sóval habosra kavarunk. Hozzáteszünk
egyenként 4 tojássárgáját, 3,5 dl tejet, amiben feloldottunk 3
dkg élesztőt és 1,5 liter lisztet. Jól kidolgozzuk, háromszor kinyújtjuk,
közben 30-30 percig pihentetjük. A harmadik kinyújtás
után annyi cipóra osztjuk, ahány patkót akarunk, és így ismét
30 percig pihentetjük. Késfokvastagságúra nyújtjuk, és
megtöltjük dió- vagy máktöltelékkel. Patkó alakúra formáljuk,
megkenjük tojással tűvel pár helyen megszurkáljuk (hogy föl
ne repedjen), sütőlapra tesszük, 15 percig még pihentetjük, újra
megkenjük, s néhány perc múlva meleg sütőben megsütjük.

442. Mákos, diós bejgli

                        1 kg lisztet 25 dkg margarinnal elmorzsolunk.
1 dl tejben kevés cukorral 4 dkg élesztőt felfuttatunk, a
liszthez és a margarinhoz töltjük. 2 tojássárgájával, 1 citrom reszelt
héjával, 10 dkg cukorral és annyi tejföllel, amennyivel
kelt tészta keménységű tésztát lehet készíteni, tésztát gyúrunk.
3 bejglit készítünk belőle. Egy bejglihez 20 dkg tölteléket számítsunk,
amit citromhéjjal, vaníliás cukorral, kristálycukorral
és mazsolával ízesítünk. Nagyon kevés tejet adjunk hozzá, csak
annyit, hogy morzsalékos legyen a töltelék. Különben szétrepeszti
a tésztát. Sütés előtt 1 órát kelesztjük, kétszer kenjük
meg tojással.

443. Pozsonyi kifli

                    40 dkg lisztet, 20 dkg vajat vagy 15 dkg zsírt, kevés
sót, 10 dkg cukrot elmorzsolunk. Hozzáadunk 1 dkg élesztőt
1 dl tejben feloldva, 1 tojássárgáját és esetleg tejet, hogy jól
gyúrható tészta legyen. Jól kidolgozzuk, vékonyra nyújtjuk, 5
cm átmérőjű fánkszaggatóval kiszurkáljuk. 1 evőkanál dió- vagy
máktölteléket kenünk a tésztára. Felcsavarva, hosszúkás kifliket
formálunk belőle. A kész kifliket sütőlemezre rakva, azonnal
megkenjük felvert tojással és legalább 1 órát kelesztjük, majd
megsütjük.
⬤ Töltelék: 15 dkg cukrot 1 dl tejben felfőzünk, kevés reszelt
citromhéjjal ízesítjük. 25 dkg darált dióval összekeverjük. A tölteléket
hűtsük ki felhasználás előtt! A máktölteléket ugyanígy
készítjük.

444. Porhanyós kifli

                     2 dkg élesztőt kevés tejben feloldunk. 50 dkg
lisztet 20 dkg margarinnal elmorzsolunk, hozzáadunk 1 evőkanál
cukrot, kevés sót, a felfuttatott élesztőt, és tejföllel összeállítjuk.
Deszkán egy órát pihentetjük. 3 mm vastagságúra nyújtjuk.
Nagy fánkszaggatóval kerek lapokat vágunk, lekvárral, gesztenyével,
dióval vagy mákkal töltjük. Kifliket formálunk belőle,
forró sütőben megsütjük, és még forrón vaníliás cukorban megforgatjuk.

445. Tejfölös kifli

                    3 dkg élesztőt 1 evőkanál tejben feloldunk. 3 csésze
lisztet 15 dkg vajjal, 1 csésze tejföllel elmorzsolunk, majd
az élesztővel, csipet sóval összegyúrjuk. A tésztát fél cm vékonyra
kinyújtjuk. Fánkszaggatóval kiszaggatjuk. Közepébe
lekvárt teszünk, félbe hajtjuk és egyenletes tűznél világossárgára
sütjük. Forrón, vaníliás cukorban megforgatjuk.

446. Gesztenyekifli

                    1 dkg élesztőt 10 dkg vajjal, 25 dkg liszttel, 1
evőkanál cukorral, kevés sóval összegyúrunk. Vékonyra kinyújtjuk,
fánkszaggatóval kiszaggatjuk és cukros tejjel puhított
gesztenyemasszával megtöltjük. Kifliket formálunk belőle. Világosra
sütjük, és vaníliás cukorral meghintjük.

447. Debreceni perec (eredeti debreceni recept)

                                                2 dkg élesztőt kevés
tejjel megkelesztünk. 1 kg lisztből, 25 dkg olvasztott zsírból, 3
evőkanál tejfölből, 1 dkg sóból és a megkelt élesztőből vízzel kemény
tésztát dagasztunk. Langyos helyen megkelesztjük, míg
kb. a duplájára emelkedik. Meglisztezett deszkán kisujjnyi vastag
rudakat, majd ezekből apró pereceket formálunk, tepsibe
rakjuk és lassú tűznél megsütjük.

448. Diós csiga

                20 dkg lisztet, 10 dkg vajat, 1 dkg élesztőt, melyet egy
pici tejben megkelesztünk, összegyúrunk. Negyedórát pihentetjük.
A tésztát vékonyan kinyújtjuk, rákenjük a tölteléket, ezután
felsodorjuk, 1 cm szélesre elvágjuk és lapjára fektetve kizsírozott
tepsibe helyezzük. Szép pirosra sütjük.
⬤ Töltelék: 2 tojásfehérjét 18 dkg porcukorral, pár csepp citromlével,
fél citrom héjával jól kikeverünk. Adunk hozzá 5 dkg
darált diót.

449. Sült kókuszos tekercs

                           40 dkg lisztet 25 dkg margarinnal elmorzsolunk,
majd 4 tojássárgáját, fél dl tejben, kevés cukorral felfuttatott
3 dkg élesztőt adunk hozzá és összegyúrjuk.
  A tésztát 3 részte osztjuk. Kinyújtjuk, és a tölteléket rákenjük,
feltekerjük és vizes, éles késsel felszeleteljük. Zsírozott,
lisztezett tepsire helyezzük (a szeleteket lapjával). Így csigákat
kapunk. Kókusz helyett dióval is lehet készíteni.
⬤ Töltelék: 4 tojásfehérjét habbá verünk, majd 30 dkg kristálycukrot
teszünk bele és gőz fölött keményre verjük. Ha kihűlt,
10 dkg kókuszreszeléket keverünk bele.

450. Kemenesi béles

                    50 dkg lisztet, 15 dkg vajat vagy zsírt, 3 tojássárgáját
összedolgozunk kevés sóval, 2 kávéskanál cukorral és
kevés tejben megkelesztett 2 dkg élesztővel. A tésztát simára
gyúrjuk és két részre osztjuk. Kinyújtjuk az egyiket, zsírozott
tepsibe tesszük, erre jön a töltelék: 15 dkg darált dió, 15 dkg
cukor, 3 egész tojás, kis citromhéj keveréke. A tészta másik felét
erre helyezzük. 1 óráig langyos helyen kelesztjük. Félig megsütjük,
azután a tojásfehérjéből habot verünk és 20 dkg cukorral
összekeverjük, vaníliás cukorral ízesítjük, majd a tésztára
kenjük. Lassú tűznél tovább sütjük.

451. Dió- vagy mogyoróbéles

                            35 dkg lisztet 15 dkg vajjal elmorzsolunk,
5 dkg cukrot, 2 tojást és egy evőkanál tejben feloldott 2
dkg élesztőt adunk hozzá. Összegyúrjuk és két részre osztjuk.
Az egyik rész valamivel több legyen. A nagyobbik cipót vékonyra
kinyújtjuk és kibéleljük vele a tepsit, az oldalait is. Lekvárral
megkenjük. 3 tojássárgáját 20 dkg cukorral jó habosra keverünk,
hozzávegyítünk 15 dkg darált diót és a felvert tojások
habját. A lekvárral megkent tésztára ráöntjük, és a másik lappal
befedjük. Lassú tűznél sütjük 20-30 percig. Vigyázva deszkára
borítjuk, hosszúkás szeletekre vágjuk, és cukorral meghintjük.

452. Óvári szelet

                  40 dkg lisztet 20 dkg vajjal elmorzsolunk, majd 1
tojást és 1 sárgáját, 1 evőkanál porcukrot adunk hozzá. 2 dkg
élesztőt kis tejben megkelesztünk, és ezzel összeállítjuk a tésztát.
3 egyenlő részre osztjuk, és külön-külön kinyújtjuk. AZ első
részt tepsibe tesszük. Megkenjük lekvárral és megszórjuk cukrozott 
dióval. Ráborítjuk a második lapot, amit ismét meglekvározunk
és dióval megszórunk. Végül a harmadik lappal leborítjuk.
Villával megszurkáljuk és megsütjük. Ha kihűlt, olvasztott
csokoládéval vonjuk be.

453. Szegedi lepény

                    25 dkg lisztből, 10 dkg vajból, 2 tojássárgájából,
1 dkg tejben áztatott élesztőből, kevés sóból és annyi tejből,
hogy inkább kemény legyen, mint puha, tésztát gyúrunk. Kidolgozzuk,
letakarjuk, és meleg helyen kelni hagyjuk. 4 dl tejfölt
összekeverünk 3 tojással, 12 dkg liszttel, kevés sóval. A tejfölös
habarékot a megkelt, félujjnyira kinyújtott és a kikent
tepsibe helyezett tésztára simítjuk. Sütőbe téve közepes tűzön
megsütjük. Sütés előtt a tetejére sajtot reszelhetünk. Négyszögletesre
vágjuk. Nagyon finom borkorcsolya.

454. Vízenkullogó

                  1 dl langyos tejben 2 dkg élesztőt felfuttatunk. 50
dkg lisztet 10 dkg margarinnal vagy vajjal elmorzsolunk. Ezután
2 tojássárgáját, kevés sót, citromhéjat és 2 dl tejfölt adunk hozzá.
Jól kidolgozzuk. Egy tiszta asztalkendőt liszttel meghintünk,
és a tésztát lazán belekötjük, hogy a növekedésre hely maradjon.
Fakanál nyelére felfüggesztve, hideg vízzel telt fazékba
tesszük és addig hagyjuk benne (kb. 1 órát), amíg feljön a víz
tetejére.
  A deszkát kristálycukorral meghintjük, a tésztát ráborítjuk,
majd úgy szórjuk meg kristálycukorral, ahogy liszttel szoktuk.
Ujjnyi vastagra kinyújtjuk, csíkokat vágunk belőle, közepén
megcsavarjuk. Kizsírozott sütőlapra helyezzük, 5 cm távolságra
egymástól, és középmeleg sütőben világos rózsaszínűre sütjük.

455. Pasci süteménye

                     Összegyúrunk 40 dkg lisztet, 20 dkg margarint,
kevés sót, 3 tojássárgáját, 2 dkg élesztőt fél dl tejben 2 kávéskanál
cukorral felfuttatva. A tésztát vékonyra kinyújtjuk. A 3 tojásfehérjét
félig felverjük, majd 25 dkg cukrot adunk hozzá, és
gőz fölött habbá verjük. A habot a tésztára kenjük, és jól megszórjuk
kókuszreszelékkel. Szorosan feltekerjük, mint a bejglit.
Pogácsaszaggatóval félhold alakokat vágunk ki a tésztarúdból,
zsírozott, lisztezett tepsin megsütjük.

456. Női szeszély

                  25 dkg vajat szétmorzsolunk 50 dkg liszttel. Beleütünk
3 tojássárgáját, 1 evőkanál cukrot, csipet sót és fél csésze
tejben felolvasztott 2 dkg élesztőt. Jól összedolgozzuk, kinyújtjuk
ujjnyi vastagságúra, tepsibe tesszük és pihentetjük, amíg
kissé megkel. Akkor sütőbe téve halványsárgára sütjük. Ezután
megkenjük baracklekvárral, erre tesszük a 6 tojás kemény habját,
amibe 25 dkg porcukrot és 1 csomag vaníliás cukrot teszünk.
Hosszúkásra vágott mandulával meghintjük, és langyos sütőbe
visszatéve a habot inkább szárítjuk, amíg megszilárdul.

457. Angol perecek

                   2 dl tejszínt néhányszor felforralunk egy darabka
fahéjjal és fél citrom reszelt héjával. Forrón rászűrjük 20 dkg
vajra és félretesszük. Egy tálban összekeverünk 30 dkg lisztet
langyos tejben feloldott 2 dkg élesztővel, 10 dkg porcukorral és
egy késhegynyi sóval. Majd összevegyítve a még langyos, fahéjas
tejszínnel, könnyű tésztává dolgozzuk ki. Cipó alakúra formálva,
liszttel meghintve, meleg helyen jól megkelesztjük. Ha
ez megtörtént, kinyújtjuk, pereceket formálunk belőle, vajjal
kikent tepsibe rakva újra megkelesztjük. Azután tojássárgájával
megkenve, szép világossárgára sütjük és porcukorral meghintve
tálaljuk.

458. Zserbószelet

                  2 dkg élesztőt langyos tejben 1 kiskanál cukorral
felfuttatunk. 35 dkg lisztet 20 dkg margarinnal vagy 10 dkg
zsírral elmorzsolunk, hozzáöntjük a megkelt élesztőt, 5 dkg cukrot,
1 tojást és jól összedolgozzuk.
  A tésztát 3 egyenlő részre osztjuk. Mindegyik lapot 35⨉25
cm-es nagyságú sütőlemez méretére nyújtjuk. Az első lapot beletesszük
a tepsibe, lekvárral megkenjük és meghintjük porcukorral
kevert darált dióval. Ráhelyezzük a másik lapot és hasonlóképpen
kenjük és szórjuk meg, majd a harmadik lappal befedjük.
A tésztát megszurkáljuk és 1 órát kelesztjük. 10 dkg olvasztott
csokoládéval vonjuk be.

459. Almás pite

                40 dkg lisztből 1 tojással, 15 dkg zsírral vagy 15 dkg
vajjal, 2 dkg megkelesztett élesztővel, egy evőkanál cukorral
és kevés sóval, és annyi tejjel, hogy kalácstészta keménységű
legyen, tésztát keverünk. Jól kidolgozzuk, azután megkelesztjük.
Két lappá nyújtjuk, 1 kg almából készült pürével megtöltjük
és megsütjük.

460. Almás lepény

                  1 dl tejben 2 dkg élesztőt felfuttatunk. 30 dkg
lisztet összemorzsolunk 15 dkg margarinnal, 1 kanál cukorral,
csipetnyi sóval, 1 db tojással, az élesztős tejjel, és egy púpos kanál
tejföllel összegyúrjuk. 2 részre osztjuk. Kinyújtjuk, az egyik
lapot a tepsi aljára tesszük, majd a reszelt almát ráhintjük,
megcukrozzuk, tetszés szerint fahéjat hintünk rá. A másik lappal
lefedjük, utána megsütjük. Ha az almát előbb megpároljuk, finomabb
tésztát kapunk.

461. Pehelykönnyű túrós pite

                             4 tojássárgáját 15 dkg vajjal vagy Rama
margarinnal habosra keverünk. Hozzáadunk tejben megfuttatott
5 dkg élesztőt, 30 dkg lisztet. Alaposan kidolgozzuk. Két
részre osztjuk ezt a rétestészta keménységű tésztát. Az egyiket
kinyújtva kibélelünk vele egy tepsit. Áttörünk 75 dkg tehéntúrót,
és 25 dkg pocukorral, 1 csomag vaníliás cukorral simára
keverjük. Ízesítjük 10 dkg mazsolával, 1 citrom reszelt héjával,
végül hozzáadjuk a tojások felvert fehérjét és 1 evőkanál lisztet.
A tésztával kibélelt tepsibe öntjük, és a másik tésztacipót
kinyújtva, lefedjük vele a túrókrémet. 1 órát pihentetjük, majd
forró sütőbe tesszük, de a tüzet sütés közben mérsékeljük. A
még meleg tészta tetejét porcukorral hintjük meg. Kockákra
vágva tesszük a tálra. Nagyon finom és szép sütemény.

462. Túrós bukta (nagyon gyors)

                                25 dkg lisztet, 10 dkg vajat, 4 dkg
zsírt, egy kiskanál cukrot, csipet sót, 2 tojássárgáját, 2 dkg
— tejfölben elhabart — élesztőt összegyúrunk. Annyi tejet adunk
hozzá, hogy az se kemény, se lágy ne legyen. Félujjnyi vastagra
nyújtjuk ki, kis téglalap alakú tésztákat vágunk belőle, ezeket
megtöltjük tejföllel, tojással, cukorral, reszelt citromhéjjal elkevert
túróval. A négyszögeket hosszában összehajtogatjuk, széleiket
összenyomkodjuk, tojással megkenjük, és elég meleg sütőben
megsütjük.

463. Túrós lepény (egyszerű)

                             30 dkg lisztből, 10 dkg vajból, 5 dkg
zsírból, 2 tojásból, 1 dl tejfölben elkevert 2 dkg élesztőből, kevés
sóból és 1 kanál cukorból tésztát gyúrunk. Jól kidolgozzuk, és
ujjnyi vastag tésztát nyújtunk belőle. Tepsibe nyomkodjuk és a
szélét kissé felhajtjuk. 50 dkg átpasszírozott tehéntúróból, 6 dkg
vajból, 1-2 tojássárgájából, ízlés szerinti cukorból és a tojások
habbá vert fehérjéből készült keverékkel megtöltjük. A tetejét
megkenjük tejföllel és forró sütőben megsütjük. Készíthetjük
természetesen sós, kapros túrótöltelékkel is, amit úgy készítünk,
mint az előbbit, csak a cukor helyett sót és apróra vágott kaprot
keverünk bele. Ugyanebből a tésztából süthetünk almás vagy
diós lepényt is, de akkor természetesen a tészta egy részét
vékonyra nyújtva, a töltelék tetejére helyezzük.

------------------------------------------------------------------------
Aprósütemények
------------------------------------------------------------------------

Az aprósütemények sokféleségükkel segítik a háziasszonyt a
vendéglátásban. A legtöbbet előre is el lehet készíteni. Könnyen
csomagolhatók.

------------------------------------------------------------------------
Sós aprósütemények
------------------------------------------------------------------------

464. Pogácsa

             1 dl tejben fél kávéskanál cukrot és 2 dkg élesztőt feloldunk,
45 dkg lisztet 35 dkg margarinnal elmorzsolunk. Ezután
az élesztőt a liszthez öntjük. 1 egész tojást és 1 tojássárgáját, ízlés
szerint sót adunk hozzá. Jól kidolgozzuk, és másnapig állni
hagyjuk. Akkor háromszor egymás után kinyújtjuk és hajtogatjuk,
közben 30-30 percet pihentetjük. Kinyújtjuk, késsel berácsozzuk
és szaggatjuk. Tojással megkenjük. A sütőlemezen is
pihentetjük 10 percet, ismét megkenjük tojással. Forró sütőben
sütjük.

465. Sós pogácsa

                 5 dkg élesztőt kevés tejben felfuttatunk. 25 dkg
margarint 60 dkg liszttel elmorzsolunk. Hozzáöntjük az élesztőt.
Borsot, paprikát, sót ízlés szerint adagolunk hozzá. 1 dl tejföllel
és 1 egész tojással, ha szükséges, kis tejjel összegyúrjuk. Jól kidolgozzuk,
duplájára kelesztjük. Kiszaggatjuk, tetejét tojással
megkenjük, köménymaggal megszórjuk. Forró sütőben
sütjük.

466. Tejfölös pogácsa (egyszerűbb)

                                   Langyos tejben 2 dkg élesztőt 2
dkg cukorral felfuttatunk. 50 dkg lisztet 10 dkg zsírral jól elmorzsolunk.
Hozzáadunk 1 tojássárgáját, az élesztőt 2 dl tejfölt,
sót, ha szükséges, langyos tejet. Jól kidolgozzuk, félkemény
rétestészta-keménységűre. Két órát kelesztjük, ezutám háromszor,
félórás időközönként, hajtogatjuk.

467. Tejfölös pogácsa (gazdagabb)

                                  Langyos tejben 3 dkg élesztőt cukorral
felfuttatunk. 50 dkg lisztet 25 dkg vajjal vagy margarinnal
elmorzsolunk, hozzáadjuk az élesztőt, 2 tojássárgáját, 2 dl
tejfölt, 1 dl tejet, sót. Gyenge rétestészta keménységű tésztát
kapunk, amit 30 percig deszkán pihentetünk. Utána kinyújtjuk
és háromba hajtjuk. Ezt még kétszer megismételjük 20 perces
pihentetések után. A tésztát ujjnyi vastagra kinyújtjuk, tetejét
késsel megrácsozzuk, és apró pogácsákat szaggatunk belőle. A
sütőlemezen előbb 10 percig pihentetjük, mert különben a pogácsa
sütés közben eldől. Ebből a tésztából még rudakat is készíthetünk.

468. Tejfölös pogácsa sajttal

                              Az előző tésztához 25 dkg reszelt sajtot
dagasztunk. Egy órát kelesztjük, majd 2 cm vastagra kinyújtjuk.
Késsel berácsozzuk, kiszaggatjuk. Tojással megkenjük és forró
sütőben megsütjük.

469. Sós, vajaspogácsa

                       40 dkg lisztből, 20 dkg vajból, 2 tojássárgájából,
kis kanál sóból kevés tejjel rétestészta keménységű tésztát
gyúrunk. Ezt hűvös helyen 35-40 percig pihentetjük. Akkor kinyújtjuk
1,5-2 cm vastagra, tetejét késsel bevagdaljuk, kis pogácsaszaggatóval
kiszaggatjuk, tojással megkenve, köménymaggal
meghintve, tepsibe rakjuk és megsütjük.

470. Vajaspogácsa

                  A tészta készítését lásd a Hajtogatott leveles vajastészták
c. fejezetben. A kidolgozott és lehűtött tésztát fél cm
vékonyra kinyújtjuk, középnagyságú, recés szélű fánkszúróval
kiszaggatjuk. Tetejét tojással megkenjük. Forró sütőben sütjük.

471. Vajaspogácsa másként

                          30 dkg lisztből 12 dkg vajjal, 6 dkg zsírral,
2 tojássárgájával, kevés rummal, sóval és tejföllel (melyben
1 dkg élesztőt olvasztunk föl) rétestészta lágyságú tésztát gyúrunk.
Jól kidolgozzuk, háromszor kinyújtjuk, pogácsaszaggatóval
kiszaggatjuk, tepsibe tesszük és másfél-két órát állni hagyjuk.
Sütés előtt megkenjük tojással, ha tetszik meghintjük köménymaggal.
Elég erős tűznél sütjük.

472. Hússal vagy sonkával töltött vajaspogácsa

                                               A jól lehűtött vajastésztát
(l. Hajtogatott leveles vajastészták) 3 mm vékonyra kinyújtjuk.
Közepes nagyságú fánkszúróval kiszaggatjuk, közepére
kevés darált sült húst vagy apróra vágott sonkahalmokat teszünk,
a tészta szélét vigyázva, tojással megkenjük és a másik
lappal befedjük. Tetejét is tojással kenjük meg, majd egyenletes
tűznél sütjük. Lehetőleg melegen tálaljuk. (Ehhez a pogácsához
jól használható a mirelit vajastészta is.)

473. Sonkás pogácsa

                    50 dkg lisztet 20 dkg margarinnal elmorzsolunk.
3 dkg élesztőt megkelesztünk, és a margarinos liszthez öntjük.
2 tojássárgájával, egy kiskanál sóval, ha szükséges, kis tejjel
tésztát gyúrunk, és egy órát kelesztjük. 1 cm vastagra, kör alakúra
kinyújtjuk. A kinyújtott tészta felére kis halmokat rakunk
a töltelékből.
⬤ Töltelék: 30 dkg darált sonka vagy füstölt hús, 10 dkg reszelt
sajt, kevés tejföl, bors, mustár. A tészta másik felét ráhajtjuk
(mint a barátfülénél), ahol a kis töltelékkúpocskák kidudorodnak,
benyomkodjuk a tésztát, majd pogácsaszaggatóval (vagy
derelyevágóval) kiszaggatjuk. Tojással megkenjük és szép pirosra
sütjük.

474. Káposztás pogácsa

                       Lereszelünk 50 dkg fehér káposztát, és fél
órára besózzuk. Ezután kinyomkodjuk és 2 evőkanál olajon egy
kiskanál cukorral, kevergetve szép barnára pirítjuk. Erősen
megborsozzuk, majd kihűtjük.
  Összegyúrunk 25 dkg réteslisztet 10 dkg Rama margarinnal,
egy kevés tejben megfuttatott 2 dkg élesztővel, 1 tojássárgájával,
sóval, és annyi tejföllel, hogy rugalmas tésztát kapjunk.
Langyos helyen duplájára kelesztjük, majd ujjnyi vastagra
nyújtjuk. Megkenjük pirított káposztával, összehajtogatjuk,
majd ismét kinyújtjuk. Ezt háromszor-négyszer ismételjük, végül
kétujjnyi vastagra kinyújtjuk. Tetejét rács alakban bevagdaljuk,
és a tésztát nagy pogácsaszaggatóval kiszaggatjuk. Tojásfehérjével
vagy pirospaprikával elkevert tejjel megkenjük.
Ezután még 10 percig kelesztjük, forró sütőben szép pirosra
sütjük.

475. Barna pogácsa

                   2 dkg cukor nélkül megkelesztett élesztőből, 40
dkg barna liszttel (20 dkg liszt, 20 dkg étkezési korpa) és 1 tojássárgájával,
sóval, rétestésztaszerű tésztát készítünk. Jól kidolgozzuk,
és 2 cm vastagságúra nyújtjuk. 15 dkg disznózsírt,
5 dkg vajat összekeverünk 5 dkg barna liszttel, és rákenjük a
kinyújtott rétestésztára. Háromszor hajtogatjuk, közben 20-20
percet pihentetjük, és minden hajtogatás előtt megkenjük olvasztott
disznózsírral. Pogácsákat szaggatunk ki belőle, 30 percig
pihentetjük a tepsiben, és sütés előtt megkenjük kevés feketekávéval.

476. Zsúrpogácsa

                 50 dkg lisztet 20 dkg langyos zsírral, fél evőkanál
sóval, 1 tojással, 1 csomag sütőporral, 4 dl tejföllel összegyúrunk.
A tésztát ujjnyi vastagra nyújtjuk, pogácsaszaggatóval
kiszaggatjuk, tetejüket tojással bekenjük. Közepes tűznél egyenletesen
megsütjük.

477. Finom pogácsa

                   50 dkg lisztet 15 dkg zsírral elmorzsolunk, fél
dl tejben 3 dkg élesztőt feloldunk és a liszthez öntjük. 1 dkg sót,
1 tojássárgáját adunk hozzá, és annyi tejföllel állítjuk össze,
hogy félkemény tésztát kapjunk. Félórás időközönként háromszor
hajtogatjuk. Pogácsákat szaggatunk belőle, tetejüket tojással
megkenjük és megsütjük.

478. Sajtos pogácsa

                    1 egész tojást, 2 dkg elmorzsolt élesztőt, 15 dkg
zsírt, 1 pohár tejfölt, sót, 20 dkg reszelt sajtot annyi liszttel gyúrunk
össze, hogy könnyen nyújtható tésztát kapjunk. 30 percet
pihentetjük, majd négyszer hajtogatjuk, negyedórás időközönként.
Pogácsákat szaggatunk belőle, tojással megkenjük, szép
pirosra sütjük.

479. Kiadós sajtos pogácsa

                           1 kg lisztet 25 dkg Rama margarinnal,
vagy 20 dkg zsírral, 20 dkg reszelt sajttal elmorzsolunk, 5 dkg
élesztőt kelesztünk és a lisztes anyagokhoz keverjük, majd 4 tojássárgáját,
2 dkg sót adunk hozzá. Jól kidolgozzuk, és egy éjszakát
pihentetjük. 2 cm vastagra kinyújtjuk, kiszaggatjuk. tojással
megkenjük, reszelt sajttal megszórjuk és megsütjük.

480. Sajtos pogácsa kétféle sajttal

                                    25 dkg füstölt és 20 dkg Óvári sajtot
lereszelünk, majd 4 dkg élesztőt 2 dl tejben simára keverünk.
20 dkg margarinnal 60 dkg lisztet elmorzsolunk, hozzáadjuk
a sajtot, az élesztős tejet és 4 dkg sót, 3 tojássárgáját. Jól
összedolgozzuk, és jégszekrényben kifagyasztjuk. Kinyújtás után
pogácsaszaggatóval kiszaggatjuk. 10 perces időközökben kétszer
megkenjük tojássárgájával. Forró sütőben sütjük.

481. Emeletes sajtos pogácsa

                             20 dkg lisztből, 15 dkg vajból, 10 dkg
reszelt parmezán és 10 dkg reszelt Pannónia sajtból, kevés sóból,
1 késhegynyi szódabikarbónából és 3 tojássárgájából tésztát
gyúrunk. Jól kidolgozzuk, 1 cm vastagra kinyújtjuk, kis pogácsaszaggatóval
kiszaggatjuk, tepsibe tesszük. Megkenjük tojással,
megsütjük. Sütés után Boci sajttal vagy mustáros vajjal 2-2
pogácsát összeragasztunk.

482. Juhtúrós pogácsa

                      3 dkg élesztőt kevés cukorral, fél dl tejben
felfuttatunk, majd 2 evőkanál liszttel összekeverjük, és újból
felfuttatjuk. 50 dkg lisztet, 25 dkg juhtúrót, 20 dkg Óvári sajtot
reszelve, 2 db tojást, kis törött borsot és sót a kovásszal együtt
összegyúrunk. Dupjájára kelesztjük. Kinyújtjuk, kiszaggatjuk,
tojással megkenjük, reszelt sajttal megszórjuk. Szép pirosra sütjük.

483. Töltött túrós pogácsa

                           25 dkg áttört, száraz tehéntúróból, 25 dkg
lisztből, 25 dkg margarinból, 2 tojássárgájából, sóból tésztát
gyúrunk. Jól kidolgozzuk, kinyújtjuk 1 ujjnyi vastagra, pogácsaszaggatóval
kiszaggatjuk, tojással megkenjük és szép világosra
sütjük. Mikor kihűltek, kettévágjuk, vajjal megkenjük, és
sonkát teszünk a közepébe.

484. Túrópogácsa

                 50 dkg lisztet, 10 dkg zsírt, 50 dkg túrót, kevés tejben
feloldott 2 dkg élesztővel vagy 1 csomag sütőporral, kevés
sóval, 1 egész tojással, 2-3 kanál tejföllel összegyúrunk. Kiszaggatjuk.
Tojással megkenjük, világosra sütjük.

485. Hajtogatott túrós pogácsa

                               50 dkg lisztet, 25 dkg margarint, 1 tojást,
25 dkg túrót, 2 dl tejfölt, 10 dkg reszelt sajtot, 4 dkg élesztőt,
1 kávéskanál sót összegyúrunk. A tésztát háromszor, 30 percenként,
hajtogatjuk. Hajtogatáskor megszórjuk reszelt sajttal.
Ezután kinyújtjuk, kiszaggatjuk. A pogácsák tetejét tojással
megkenjük, és reszelt sajttal megszórjuk. Forró sütőben sütjük.

486. Tepertős pogácsa (nagyobb adag)

                                     1 kg liszttel, 1 tojással, 1 evőkanál
ecettel, ízlés szerinti sóval, 1 kanál zsírral, tejben flefuttatott
5 dkg élesztővel rétestésztát készítünk. Kinyújtjuk, és rákenünk
50 dkg darált tepertőt. 30 percenként háromszor hajtogatjuk,
közben meleg helyen pihentetjük. Az utolsó pihentetés
után kinyújtjuk, késsel berácsozzuk, tetejét tojással megkenjük,
forró sütőben sütjük.

487. Omlós tepertős pogácsa

                            30 dkg lisztből, 8 dkg darált tepertőből,
10 dkg tiszta disznózsírból, 2 tojássárgájából, 1,5 dl tejfölben feloldott
2 dkg élesztőből és egy csapott kávéskanál sóból tésztát
gyúrunk. Annyi tejfölt tegyünk bele, hogy a rétestésztánál valamivel
puhább legyen a tészta. Jól kidolgozzuk, azután 2 cm vastagra
hagyva, tetejét késsel bevagdosva, pogácsaszaggatóval kiszaggatjuk.
Tepsibe téve 1-1,5 óráig pihentetjük, azután tojással
megkenjük és jó meleg sütőben megsütjük.

488. Leveles tepertős pogácsa I.

                                 40 dkg lisztet fél csomag sütőporral,
2 tojássárgájával, 2 evőkanál erős rummal, csipetnyi borssal, ízlés
szerinti mennyiségű sóval és szükség szerinti tejföllel könnyen
gyúrható tésztává dolgozzuk össze. A tésztát félujjnyi
vastagra kinyújtjuk, langyos zsírral megkenjük, majd apróra
darált tepertővel megszórjuk. Ezt négyszer-ötször megismételjük.
Összesen 25 dkg tepertőt használunk fel. Az utolsó nyújtás
előtt a tésztát fél óráig hideg helyen pihentetjük, legvégül ujjnyi
vastagra nyújtjuk, és közepes nagyságú pogácsaszaggatóval
kiszaggatjuk. Tojással megkenjük, forró sütőben sütjük.

489. Leveles tepertős pogácsa II.

                                  2 dkg élesztőt langyos tejben feloldunk,
és 50 dkg liszt, 1 dl tejföl, 3-4 evőkanál bor, 5 dkg zsír, só
hozzáadásával rétestésztát készítünk. Kinyújtjuk, és rákenjük a
35 dkg darált tepertőt. 20 perces időközönként, négyszer hajtogatjuk,
közben meleg helyen kelesztjük. Kiszaggatás után tojással
megkenjük, és forró sütőben kisütjük.

490. Leveles tepertős pogácsa III.

                                   30 dkg apróra vágott vagy megdarált
és 10 dkg liszttel elmorzsolt tepertőt tésztává gyúrunk. Ezután
20 dkg lisztből, 2 tojássárgájából, sóból, 1 evőkanál rumból
és tejfölből szintén tésztát gyúrunk. Se kemény, se túl lágy ne
legyen. kinyújtjuk, és a tepertős tésztát rákenjük. Ezután
együtt összehajtjuk és kinyújtjuk a két tésztát. Az összehajtást
és kinyújtást háromszor megismételjük, közben néhány percnyi
pihenőt tartunk, majd késsel bevagdossuk, kiszaggatjuk, tojással
megkenjük és kisütjük.

491. Réteges tepertős pogácsa

                              2 dkg élesztőt 1 dl langyos tejben megfuttatunk,
majd 50 dkg liszttel, sóval, 5 dkg zsírral és szükséges
mennyiségű tejjel, valamint 2-3 evőkanál borral rétestésztát
gyúrunk. Jól kidolgozzuk, és vékonyra nyújtjuk. Rákenjük a
35 dkg darált tepertőt, és az egészet felcsavarjuk, mint egy tekercset.
Nyújtófával kissé ellapítjuk, felébe egymásra hajtva 30
percig langyos helyen pihentetjük. Akkor ismét kinyújtjuk és az
előbbi módon felcsavarjuk. Összesen háromszor nyújtjuk ki, 30
perces pihentetéssel. Végül 2 cm vastagra kinyújtva tetejét megrácsozzuk,
középnagyságú szaggatóval kiszúrjuk, tetejét tojással
megkenjük és erős tűznél 15 percig sütjük. (A pogácsákat gyorsan
kell sütni, mert különben kiszáradnak!)

492. Hortobágyi tepertős pogácsa

                                 50 dkg lisztet 1 csomag sütőporral,
10 dkg zsírral, 2 egész tojással, kevés sóval rétestészta keménységűre
gyúrunk. Ha szükséges, tehetünk bele tejfölt. Kinyújtjuk,
és 25 dkg darált tepertőt kenünk rá. Összehajtjuk. Hidegen fél
órát pihentetjük. Még kétszer kinyújtjuk és hajtogatjuk, majd
pihentetjük. Legvégül ujjnyi vastagra nyújtjuk, késsel berácsozzuk.
Kis szaggatóval kiszaggatjuk, tojással megkenjük, forró
sütőben sütjük.

493. Egyszerű tepertős pogácsa

                               Kevés langyos tejben kevés cukorral
2 dkg élesztőt megfuttatunk. 35 dkg réteslisztet, 20 dkg darált
tepertőt 2 tojássárgájával, sóval, törött borssal, kb. 1,5 dl tejföllel
és az élesztős tejjel összegyúrunk. Alaposan kidolgozzuk, végül
öntünk bele egy evőkanálnyi olajat. Cipót formálunk a tésztából,
és lisztezett tálban langyos helyen letakarva 1,5 óráig kelesztjük.
  Ezután ujjnyi vastagra nyújtjuk, pogácsaszaggatóval kiszaggatjuk,
tojással megkenjük. Még a sütőlemezen is kelesztjük 10
percig. Forró sütőben megsütjük szép pirosra.

494. Pástétomkosárkák

                      Az elkészített leveles vajastésztát két részre
osztjuk. Mind a két részt 3-4 mm vastagra nyújtjuk ki, és tetszés
szerinti nagyságú pogácsaszaggatóval kiszaggatjuk. Kettőt-kettőt
egymásra teszünk (az alsót vékonyan megkenjük tojással),
a felső közepét jóval kisebb pogácsaszaggatóval kiszaggatjuk.
Az így nyert kis pogácsákat is tepsibe rakjuk, megkenjük
a tetejüket, megsütjük. A nagy pogácsákon levő nyílást tetszés
szerint tölthetjük párolt, borsozott vagdalt hússal, gombával, velővel
stb. A ráillő kis pogácsákkal letakarjuk, és melegen tálaljuk.

495. Sós rudak

               65 dkg lisztet 20 dkg margarinnal vagy 15 dkg zsírral
és 2 dl tejben megfuttatott 3 dkg élesztővel, sóval, köménymaggal
összegyúrunk. Egy órát kelesztjük, kinyújtjuk. Tojással
megkenjük, és derelyevágóval feldaraboljuk, majd szalmasárgára sütjük.

496. Sós rudacskák

                   2 dkg élesztőt fél dl langyos tejben, egy kávéskanál
cukorral felfuttatunk. 30 dkg lisztet 20 dkg margarinnal
elmorzsolunk, hozzáadjuk az élesztőt, 1 tojássárgáját, sót és kevés
tejet. Összegyúrjuk. A tészta ne legyen lágy. Fél cm vastagra
kisodorjuk, és 8-10 cm-es rudakra vágjuk. Felvert egész tojással
megkenjük, sóval és köménymaggal megszórjuk. A sütőlemezen
2-3 cm távolságra rakjuk egymástól, és közepesen meleg
sütőben világos rózsaszínűre sütjük.

497. Finom sós rúd

                   40 dkg lisztből, 20 dkg vajból, 3 tojássárgájából
2-3 kanál tejfölben elkevert 1 dkg élesztőből és sóból tésztát
gyúrunk. Jól kidolgozzuk, 1 cm széles, fél cm vastag, 9-10 cm
hosszú rudacskákat formálunk belőle. Tojással megkenjük, sóval
és köménymaggal meghintjük, megsütjük.

498. Sós ropogós (olcsó, finom)

                                55 dkg finomlisztet összegyúrunk 15
dkg zsírral, vagy 20 dkg Rama margarinnal (zsírral jobb!), 2 dkg,
kevés tejben felfuttatott élesztővel, és annyi sóval, hogy a nyers
tészta jó sós legyen. Legalább egy óráig hűvös helyen pihentetjük,
majd ujjnyi vastag téglalappá nyújtjuk. Derelyemetélővel,
vagy késsel kisujjnyi széles csíkokat vágunk belőle, akkorákat,
hogy egy közepes nagyságú tepsiben, keresztben végig érjen.
Tojással megkenjük, és forró sütőben szép pirosra sütjük.

499. Sós stangli

                 25 dkg lisztből, 15 dkg vajból, 1 tojássárgájából, fél
kávéskanál sóból és annyi tejfölből, hogy rétestészta keménységű
legyen, tésztát gyúrunk. 1 óráig hideg helyen pihentetjük,
ezután vékonyra ksiodorjuk, háromszorosan összehajtjuk és újra
1 órát pihentetjük. Ezt az eljárást még egyszer megismételjük,
végül fél cm vastagra kinyújtjuk, megkenjük, sóval, köménymaggal
behintjük és tepsiben megsütjük.

500. Sajtos stangli

                    30 dkg lisztet összedolgozunk 10 dkg reszelt sajttal,
hozzákeverünk 2 evőkanál tejben, 1 kiskanál cukorral feloldott
2 dkg élesztőt, 2 evőkanál tejfölt, 15 dkg vajat, sót. Jól kidolgozzuk,
kisujjnyi vastagságúra nyújtjuk, és rudakra vágjuk.
Megkenjük tojással, reszelt sajttal meghintjük, és közepesen
meleg sütőben megsütjük. A tésztát elkészíthetjük úgy is, hogy
nyújtófával fél cm vastagságúra nyújtjuk, kis késsel egyforma
rudacskákra vágjuk és rárakjuk a sütőlapra, megkenjük, sajttal
meghintjük, és kisütjük.

501. Sajtos rúd

                30 dkg lisztet összemorzsolunk 15 dkg margarinnal,
1 tojássárgájával, 2 dkg élesztővel és 10 dkg reszelt sajttal, tejföllel
jól gyúrható tésztává gyúrjuk. (Só, bors ízlés szerint.)
1 órát pihentetjük. 1 cm vastagra nyújtjuk, tetejét megkenjük
tojással, meghintjük reszelt sajttal. Kb. 1,5 cm széles rudakat
vágunk belőle derelyevágóval. Szalmasárgára sütjük.

502. Sajtos-sós sütemény

                         20 dkg vajjal, késhegynyi szódabikarbónával,
kevés sóval, 25 dkg rétesliszttel, 20 dkg reszelt sajttal, kevés
tejjel tésztát gyúrunk. Tetejét tojással megkenjük, reszelt
sajttal megszórjuk, forró sütőben sütjük. Készíthető belőle
keksz, pogácsa vagy rúd is.

503. Sajtos ropogós

                    45 dkg lisztet 25 dkg margarinnal és 20 dkg reszelt
sajttal, 1 kávéskanál sóval, 1 pohár tejföllel összegyúrunk.
Kb. fél órát pihenni hagyjuk, majd félujjnyi vastagságúra kinyújtjuk,
megkenjük tojásfehérjével, megszórjuk 5 dkg reszelt
sajttal, és derelyevágóval szabályos csíkokra vágjuk. Megsütjük.

504. Sajttal töltött rudacskák

                               1 dl vizet felforralunk 10 dkg vajjal,
ezután 10 dkg lisztet teszünk hozzá. Összekavarjuk és levesszük
a tűzről. Ezután, még melegen, 3 egész tojást keverünk egyenként
a masszához, valamint 10 dkg reszelt sajtot és 2 evőkanál
tejfölt. Nyomózsákba tesszük és kizsírozott, kilisztezett tepsire
pálcikákat nyomunk. Forró sütőben kisütjük, és sütés után, amikor
a pálcikák már megnőttek, száradni hagyjuk a kihűlő sütőben.
Egy kis tejföllel elkevert reszelt sajttal megtöltjük úgy,
hogy a szélét kissé felvágjuk. Melegen szolgáljuk fel.

505. Juhsajtos rúd

                   2 dkg élesztőt kevés tejben felfuttatunk. 50 dkg
lisztet 25 dkg margarinnal és 25 dkg juhtúróval elmorzsolunk.
Beleöntjük az élesztőt. Sóval, borssal és piros paprikával ízesítjük.
Tésztát gyúrunk, kinyújtjuk, derelyevágóval rudakat vágunk
belőle, megkenjük tojással, megszórjuk köménymaggal.
Forró sütőben világosra sütjük.

506. Sós perec

               1 kg liszthez adunk 12 dkg zsírt, 2 dkg sót, 3 dkg élesztőt,
fél liter tejet. Összegyúrjuk, nudlikra vágjuk, és pereceket
formálunk belőle. A sütőlemezen fél órát pihentetjük.
  Amíg sül, 5 dkg sót, 3 dkg lisztet fél dl vízben jól elkeverünk.
Ha a perecek félig megsültek, megspricceljük őket a sós, lisztes, vizes
keverékkel, és befejezzük a sütést.

507. Sajtos tallér

                   25 dkg margarinnal 60 dkg lisztet és 20 dkg reszelt
Pannónia sajtot elmorzsolunk, majd 2 egész tojást, 1 sütőport,
sót, borsot, köményt adunk hozzá. Tejjel összeállítjuk, ostyasütőben
gázlángon megsütjük. Kiadós, finom.

508. Török sajttekercsek

                         Először sajtkrémet készítünk: négy csapott
evőkanál lisztet 2 dl tejjel simára keverünk, beledobunk 4 dkg
vajat, és kavargatva sűrűre főzzük. Kevés sóval és reszelt szerecsendióval
ízesítjük. Miután levettük a tűzről, belekeverünk 10-10 dkg
reszelt parmezán és füstölt sajtot. Ha teljesen kihűlt eldolgozzuk
2 nyers tojással és egy csokor finomra vágott petrezselyemmel.
Széthajtunk egy csomag réteslapot úgy, hogy két-két
lap egymáson maradjon, de a közüket olvasztott vajjal megkenjük.
Ezekből a dupla lapokból 10⨉10 cm-es négyzeteket
vágunk, és a közepükre egy csíkban sajtkrémet halmozunk. Először
a tészta két szélét hajtjuk rá, majd egyenként összegöngyöljük.
Kiolajozott tepsire fektetjük, és a tetejüket olvasztott
vajjal bőven megkenjük. Forró sütőben, élénk tűznél szép pirosra
sütjük. Vigyázzunk, nagyon hamar elkészül! Forrón, esetleg
este egy pohár sörrel vagy egy csésze teával tálaljuk.

509. Kanadai quiche (ejtsd: kis)

                                 15 dkg lisztet összegyúrunk 5 dkg
vajjal vagy Rama margarinnal, 1 tojássárgájával és egy kevés
sóval. Fél óráig hűvös helyen pihentetjük, majd akkora lappá
nyújtjuk, hogy kibélelhessünk vele egy kisebb tepsit vagy egy
nagy tortaformát, és félig megsütjük. Kiolvasztunk 10 dkg, kis
kockákra vágott füstölt szalonnát, és a tűzről levéve belereszelünk
egy közepes fej vöröshagymát. Beleöntünk 2 dl tejszínt
vagy tejfölt, hozzáadunk 4 nyers tojást és sóval, őrölt borssal
ízesítve, alaposan kikeverjük. Végül Hozzáadunk egy csomó
zöldjével együtt összevagdalt újhagymát és a tésztalapra öntjük.
Tetejére 5 dkg reszelt sajtot szórunk, és forró sütőben addig sütjük,
amíg a tészta alja szép rózsaszínű lesz és a tetején lévő tojáskrém
megkocsonyásodik. A sajt ne piruljon sötétre, mert akkor
keserűvé válik. Adhatjuk nagyobb kockákra vágva, egy csésze
teával vagy egy pohár sörrel vacsorára melegen, de kihűtve
2⨉2 cm-es apró kokákra vágva, kitűnő sós harapnivaló.

510. Sonkás kifli (borkorcsolya)

                                 15 dkg vajból vagy zsírból, 25 dkg
lisztből, kevés sóval, 2 evőkanál tejföllel, 1 tojással jól kidolgozott
tésztát készítünk. Egy órát hűvös helyen pihentetjük, azután
késfokvékonyra nyújtjuk, fánkszaggatóval kiszaggatjuk.
⬤ Töltelék: 30 dkg darált főtt sonkát 6 kanál tejföllel, 1 főtt tojássárgájával
nagyon jól kikeverünk. A tésztákat megtöltjük,
kifliket formálunk belőlük. Tepsibe rakjuk, tojással megkenjük.
Forró sütőben gyorsan megsütjük. Melegen is, hidegen is jó.

511. Sonkával töltött kifli

                            Az előző recept szerint készült vajastésztát
nagyon vékonyra kinyújtjuk, és háromszögeket vágunk belőle.
A háromszög szélesebbik oldalára apróra vágott sonkát helyezünk,
a tészta csúcsát tojással megkenjük, felsodorjuk, és kifliket
formálunk belőle. Úgy helyezzük a sütőlapra, hogy a háromszög
csúcsa alul legyen, mert így tartja a formáját. Világos
rózsaszínűre sütjük.

512. Sörkifli

              fél dl langyos tejben 1 kiskanál cukorral 2 dkg élesztőt
felfuttatunk. Hozzáadjuk 50 dkg liszthez, és 1 kávéskanálnyi sóval,
annyi langyos tejjel, amennyi szükséges, rétestésztát gyúrunk.
Jól kidolgozzuk. Négy cipót formálunk belőle, egyenként
kinyújtjuk kerekre, és megkenjük 6-6 dkg vajjal. Mindegyiket
nyolc cikkbe vágjuk, felülről lefelé haladva felsodorjuk, kifliket
formálunk, sütőlemezre rakjuk, sós köménymaggal megszórjuk,
és meleg helyiségben két óráig pihentetjük. Jó forró sütőben
10-15 percig pirosra sütjük.

513. Omlós kifli

                 30 dkg lisztből 6 evőkanál vízzel, 25 dkg margarinnal,
1 evőkanál ecettel, kevés sóval, fél csomag sütőporral tésztát
készítünk. Előző este jól kidolgozzuk, hideg helyen állni
hagyjuk. Kinyújtjuk, nagy fánkszaggatóval kiszaggatjuk, a következő
krémmel megtöltjük: 30 dkg sonkát ledarálunk, összekeverjük
10 dkg reszelt sajttal, 1 evőkanál tejföllel, borssal,
mustárral. A tésztából kifliket formálunk. Tojással megkenjük,
forró sütőben kisütjük. Melegen tálaljuk.

514. Sonkás fánk

                 5 dkg vajat jól elkeverünk 1,5 dl tejföllel, 2 dkg
reszelt sajttal és három tojássárgájával, végül hozzávegyítjük a
tojások habbá vert fehérjét és 18 dkg apróra vágott vagy darált
sonkát. Az így nyert keveréket liszttel meghintett tepsire kenjük,
a sütőben néhány percig sütjük, majd megkenjük a tetejét
tejföllel. Visszatéve a sütőbe szép barna-pirosra sütjük. Ha készen
van, pogácsaszaggatóval kiszaggatjuk, melegen tálaljuk.

515. Borsos koszorúcskák

                         50 dkg lisztet elmorzsolunk 15-20 dkg libazsírral.
Hozzágyúrunk 2 tojást, 1 evőkanál rumot, kevés sót, 1
kiskanál törött borsot és annyi bort, hogy kelttészta keménységű
legyen. Jól kidolgozzuk és 1,5-2 óráig pihenni hagyjuk. Azután
hármas fonással kis kalácskákat fonunk belőle, és ezeket
koszorú alakban hajtjuk össze. Tepsibe rakjuk, megkenjük libazsírral
és világossárgára sütjük.

516. Nimródtáska

                 40 dkg lisztet elegyítünk fél csomag sütőporral, 1
egész tojással, 15 dkg zsírral, kávéskanálnyi sóval és annyi tejföllel,
hogy közepes lágy tésztát nyerjünk. A tésztát félujjnyi
vastagra nyújtjuk, négyzet alakúra vágjuk.
⬤ Töltelék: 35 dkg füstölt tarját ledarálunk, ízlés szerint teszünk
bele törött borsot, mustárt, reszelt sajtot és egy tojást.
Ezzel jól eldolgozzuk. A négyzetek közepére egy csíkba helyezzük
a tölteléket, rúdba hajtjuk. A két végét megnyomkodjuk, tojással
megkenjük, forró sütőben megsütjük.

517. Sós és sajtos teasütemény

                               50 dkg lisztet, 2 dkg élesztőt, 25 dkg
Rama margarint, 20 dkg reszelt sajtot, 1 dl tejfölt, 2 tojássárgáját,
1 dkg sót összedolgozunk. Pár órát pihentetjük. Különböző
formákra kiszaggatjuk és megsütjük.

518. Francia sajtos keksz

                          35 dkg lisztet, 35 dkg reszelt Pannónia sajtot,
25 dkg vajat és 6 kanál tejfölt összegyúrunk. Másfél órát
pihentetjük, majd fél cm vastagra kinyújtjuk, 3 cm átmérőjű pogácsaszaggatóval
kiszurkáljuk, és világosra sütjük.
  A kihűlt kekszet az alábbi töltelékkel töltjük meg: 10 dkg vajat
15 dkg reszelt Pannónia sajttal kikeverünk, miközben beleadunk
3 evőkanál tejfölt, ízlés szerint sót és kevés piros paprikát.
Ezzel a töltelékkel 2 kekszlapot jó vastagon megtöltünk és
tálalás előtt 10 perccel a meleg sütőbe tesszük, ahol a krém
megpuhul és pikáns ízt kap. Melegen tálaljuk.

519. Sajtos aprósütemény

                         10 dkg vajból, 5 dkg reszelt parmezán és
5 dkg szintén reszelt Pannónia sajttal, 15 dkg liszttel, két tojássárgájával,
sóval tésztát gyúrunk. Jól kidolgozzuk, késpengevastagra
nyújtjuk, és tetszés szerinti nagyságú kekszformával kiszaggatjuk.
Liszttel meghintett tepsiben világossárgára sütjük.
Nem kenjük meg tojással, mert ha sötétre sül, könnyen megkeseredik.

520. Sajtos keksz

                  15 dkg lisztből, 15 dkg vajból, 15 dkg reszelt Pannónia
sajtból 1 tojással, sóval és paprikával tésztát gyúrunk.
3 mm vastagságúra nyújtjuk, és kekszformával kiszaggatjuk.
Tojásfehérjével megkenve, reszelt sajttal meghintve megsütjük.

521. Sós keksz

               Félkemény tésztát készítünk 25 dkg liszt, 8 dkg vaj
vagy margarin, 2 tojássárgája, késhegynyi szódabikarbóna, 1 dl
tejföl, csepp só hozzáadásával. 3 mm vastagságúra kinyújtjuk,
cakkos szélű kekszvágóval kiszaggatjuk, vagy derelyemetélővel
négyszögekre vágjuk, tetejét tojással megkenjük, sóval, köménymaggal
meghintjük és világos rózsaszínűre sütjük.

522. Borgörgető

                30 dkg lisztből, 15 dkg vajból 2 tojássárgájával, sóval
és tejjel jó kemény tésztát gyúrunk. Fél óráig pihentetjük,
majd késfokvastagságúra nyújtjuk, és tetszés szerinti formákra
kiszaggatjuk vagy felvágjuk, megszurkáljuk, kikent tepsibe
tesszük, tojássárgájával megkenjük, sóval meghintjük és lassú
tűznél megsütjük.

------------------------------------------------------------------------
Édes aprósütemények
------------------------------------------------------------------------

523. Darált tészta

                   40 dkg lisztet 25 dkg margarinnal, 15 dkg darált
dióval, evőkanálnyi rummal, 1 citrom héjával, 1 tojássárgájával
kemény tésztává gyúrunk. Néhány órát pihentetjük. Húsdarálón
megfelelő formákon átdaráljuk. Előmelegített sütőben világosra
sütjük.

524. Aprósütemény

                  60 dkg lisztet 20 dkg porcukorral, 25 dkg kókuszreszelékkel,
25 dkg vajjal, 2 egész tojással, kevés sóval, 1 evőkanál
rummal vagy tejjel, 1 csomag vaníliás cukorral, 1 csomag
sütőporral összegyúrunk. Húsdarálón különféle formákat nyomunk
ki. Előmelegített sütőben világosra sütjük.

525. „Őszibarack“

                  15 dkg zsírt 20 dkg porcukorral és 1 citrom reszelt
héjával habosra kavarunk. Adunk hozzá késhegynyi szódabikarbónát,
fél citrom levét, 2 tojást és annyi lisztet (kb. 30-40 dkg),
hogy nyújtható legyen. A kb. fél cm vastagra kinyújtott tésztát
kisméretű pogácsaszaggatóval kiszúrjuk, ezután lisztezett fél
dióhéjakra ráformázzuk, és sütőben világosra sütjük.
  Közben elkészítjük a tölteléket: 20 dkg vajat 20 dkg porcukorral,
1 evőkanál kakaóval és fél citrom levével habosra kavarunk.
Hozzáadunk 30 dkg darált diót, 1 dl rumot. Belekeverhetjük az
esetleg letöredezett tésztadarabokat is. Sütés után a féldióhéjakat
kiszedjük a tésztából. Helyére krémet töltünk, majd két
tésztát összeragasztunk.
  Ecsettel a tészta egyik felét mandulaaromával zöldre, a másikat
narancsaromával pirosra festjük. Kristálycukorba mártjuk,
és mignonpapírban tálaljuk.

526. Mandulás perec

                    25 dkg lisztből, 25 dkg vajból, 25 dkg darált
mandulából, 25 dkg cukorból, kevés fahéjból 3 tojással tésztát
állítunk össze. Apró pereceket készítünk belőle és kisütjük.

527. Mandulaforgács

                    15 dkg vajat, 15 dkg cukrot, 15 dkg lisztet és 15
dkg hámozott, darált mandulát (tojás nélkül) addig gyúrunk a
deszkán, amíg nyújtható lesz, majd fél cm vastagra kinyújtjuk.
Hosszú rudacskákat vágunk belőle, megsütjük és vaníliás cukorral
behintjük.

528. Belgrádi kenyér

                     6 tojást 50 dkg cukorral kikavarunk. Azután
hozzávegyítünk 50 dkg hámozott, kockára vágott, pirított mandulát,
1 dkg fahéjat, 1 citrom reszelt héját, 5 dkg kockára vagdalt
citromhéjat és 35 dkg lisztet. 1-2 dkg liszt hozzáadásával
könnyedén kidolgozzuk. 1 cm vastag, ujjnyi széles és ujjnyi
hosszúságú cipócskákat formálunk belőle, és vajjal kikent, liszttel
meghintett tepsiben, jó meleg sütőben világosbarnára megsütjük.

529. Csemege kétszersült (Sokáig eltartható teasütemény)

                                                         6 db habbá
vert tojásfehérjét összekeverünk 15 dkg porcukorral és újra verjük,
hogy jó kemény legyen. Belevegyítünk 15 dkg lisztet, 5 dkg
hámozott, darált mandulát és 5 dkg meleg vajat. Hosszúkás kikent,
meglisztezett formában megsütjük. Amikor kihűlt, felszeleteljük,
és lehetőleg másnap a sütőben szép barnapirosra sütjük.
Még forrón vaníliás cukorban megforgatjuk.

530. Fahéjas csemege

                     2 tojás habbá vert fehérjébe belekeverünk 25 dkg
cukrot, 25 dkg hámozott, őrölt mandulát, fél citrom levét,
1 mokkáskanál törött fahéjat, kevés szódabikarbónát és annyi
lisztet, hogy a tésztát jól kidolgozhassuk. 3 mm vastagra nyújtjuk,
és különböző kekszformákkal kiszaggatva, kikent, meghintett
tepsiben megsütjük.

531. Atti-szelet

                 10 dkg pirított, őrölt mogyorót, 10 dkg pirított, apróra
tört cukrot összekeverünk. Együtt újra megdaráljuk vagy
megtörjük. 10 dkg vajat, 10 dkg cukrot 2 tojássárgájával gőzön
sűrűre főzünk, belekeverjük a mogyorós cukrot, és 2 nagy ostyalap
közé kenjük.

532. Datolyaszelet

                   25 dkg hámozott vagdalt mandulát, 25 dkg vagdalt
datolyát, 25 dkg porcukrot 5 tojásfehérjével gőzön sűrűre
főzünk. Azután két nagy ostyalap közé kenjük, és hideg helyre
tesszük.

533. Császárfánk

                 20 dkg vajat, 35 dkg lisztet, fél csomag sütőport
jól eldolgozunk, azután 15 dkg héjazott őrölt mandulát, 2 csomag
vaníliás cukrot, 2 tojást és 2 evőkanál rumot adunk hozzá,
tejjel összegyúrjuk. Vékonyra nyújtjuk, és nagyobb pogácsaszaggatóval
kiszaggatjuk. Sütés után a kihűlt korongocskákból
kettőt-kettőt baracklekvárral összeragasztunk, majd olvasztott
csokoládéval vonjuk be.

534. Orosz teasütemény

                       12 dkg cukrot 2 egész tojással, 12 dkg vajjal
és negyed csomag sütőporral kevert 25 dkg liszttel jól nyújtható
tésztát gyúrunk. A tészta kétharmad részét kinyújtjuk, pogácsaszaggatóval
kiszaggatjuk. A korongocskák közepére a következő
keveréket halmozzuk: 15 dkg mandulát ledarálunk,
adunk hozzá 15 dkg cukrot és fél dl tejjel jól összekeverjük.
A tejes keverékhez adunk fél csomag vaníliás cukrot, 4 dkg mazsolát,
kevés tört fahéjat és 5 dkg vajat.
  A félretett tésztából ceruzavastag szálakat sodrunk, melyeket
kereszt alakban a süteményre nyomunk. Forró sütőben sütjük,
bőven meghintjük vaníliás cukorral.

535. Svábkenyér

                25 dkg vajat simára keverünk, hozzáadunk 10 dkg
őrölt mandulát, 10 dkg cukrot, 10 dkg lisztet, 1 egész tojást. Citromhéjjal,
fahéjjal, ízlés szerint ízesítjük, jól kidolgozzuk, kinyújtjuk,
különböző formákkal kiszaggatjuk, tojással megkenjük, megsütjük.

536. Mandulás kosárkák

                       5 dkg vajat habosra keverünk, azután belevegyítünk
kanalanként 10 dkg cukrot, 10 dkg hámozott, őrölt
mandulát, végül 10 dkg finomlisztet, és kevés reszelt citromhéjat.
Jól összegyúrjuk, a vajjal kikent kis alufólia formákat kibéleljük
a tészta egy-egy darabkájával és világosbarnára sütjük.
A formából kiszedve a kihűlt tésztákat vaníliás cukros (esetleg
gesztenyés) tejszínhabbal vagy vaníliakrémmel töltjük meg.

537. Emília

            10 dkg vajat, 5 dkg porcukrot, 10 dkg lisztet, 2 dkg kakaót,
1 tojást összegyúrunk, és hosszúkás formájú, 6-7 mm vastag
négyszögletes lapot nyújtunk ki belőle. Lapos tepsire tesszük
és megsütjük.
⬤ Töltelék: 10 dkg hámozott és hosszúkásra vagdalt mandulát,
20 dkg cukrot összekeverünk 3 tojásfehérjével s egy kis reszelt
citromhéjjal. A megsült és még meleg tésztalap tetejét bevonjuk
tetszés szerinti lekvárral, és egyenletesen, simán rákenjük a tölteléket,
majd ha kihűlt, mázzal bevonjuk.
⬤ Máz: egy tojásfehérjéhez annyi porcukrot keverünk, hogy
tejfölsűrűségű legyen. Még kevés citromlevet öntünk hozzá, és
jól kikeverjük. Ezt a mázat egyenletesen rákenjük a bevont
tésztalapra. Langyos sütőbe tesszük, amíg hártya képződik rajta,
végül tetszés szerinti nagyságú, hosszúkás darabokra vágjuk.

538. Ribizkés kosárka

                      12 dkg porcukrot 3 dkg liszttel, kevés fahéjjal,
apróra vágott narancshéjjal, 12 dkg hámozott mandulával
— amelyeket hosszúkás szeletekre vágunk —, 4 tojásfehérje felvert
habjával összekeverünk. Gőz fölött addig főzzük, amíg a
cukor szálat ereszt. Vigyázzunk, hogy a mandula szét ne főjön!
Ostyalapokra kanállal kis halmokat teszünk, mélyedést formálunk
a közepére, meghintjük cukorral, és lassú tűznél megsütjük.
Sütés után ribizlit, epret vagy málnát helyezünk a halmocskák
mélyedésébe.

539. Fahéjas perecek

                     30 dkg cukrot jól elkeverünk 3 egész tojással,
azután belevegyítünk másfél dkg törött fahéjat, fél citrom reszelt
héját, 15 dkg darált mandulát és annyi lisztet, hogy jól
gyúrható tészta legyen belőle. Kis pereceket formálunk, kikent
tepsibe rakjuk, megkenjük tojássárgájával, meghintjük gorombára
vágott mandulával és kevés fahéjjal kevert porcukorral.
Mérsékelten meleg sütőben sütjük meg.

540. Mandulás félholdak

                        15 dkg vajat jól kikeverünk 15 dkg porcukorral.
Összevegyítjük 15 dkg őrölt, hámozott mandulával, kevés
törött fahéjjal és 30 dkg liszttel, majd kevés tejjel összeállítjuk.
Jól kidolgozzuk, késfokvastagságúra kinyújtjuk, és félhold
alakú formával kiszaggatva, vajjal kikent tepsiben megsütjük.
Mikor kihűlt, citrommázzal vonjuk be.

541. Svájci sütemény

                     25 dkg lisztből 25 dkg cukorral, 1 egész tojással,
egynek a sárgájával és fél citrom reszelt héjával tésztát gyúrunk.
(Esetleg egy-két kanál citromlével vagy rummal.) Kidolgozzuk,
késhátvastagságúra nyújtjuk és kerek, csipkésszélű
szaggatóval kiszaggatjuk. Kikent tepsibe tesszük és megkenjük
(úgy, hogy a széle körös-körül üres maradjon) 20 dkg cukorból
készült sűrű szirupban megfőzött 12 dkg mandulával. Mindegyik
közepére egy-egy szem mazsolát teszünk, és mérsékelt tűznél
megsütjük.

542. Budai sütemény (sokáig eltartható)

                                        2 egész tojást összekeverünk
20 dkg cukorral, 10 dkg hámozatlan, félbe vágott mandulával,
10 dkg mazsolával, 10 dkg liszttel, kevés törött fahéjjal és reszelt
citromhéjjal. Az összekevert masszát lapos, vizes kés segítségével
kétujjnyi vastagságban, vajjal kikent, lisztezett tepsibe
kenjük, és nagyon lassú tűznél megsütjük. Hidegen, ujjnyi hosszú
szeletekre vágjuk.

543. Málna- vagy eperszelet

                            20 dkg vajat, 20 dkg lisztet, 10 dkg porcukrot,
4 dkg finomra őrölt mandulát vagy diót és 1 egész tojást
tésztává gyúrunk. Hosszúra nyújtjuk ki, sütőlemezre helyezzük
és három csíkot vágunk belőle. Megsütjük, azonos méretre
vágjuk, amikor kihűlt, megtöltjük málna- vagy eperízzel.
Tetejét is megkenjük ízzel, és cukormázzal vékonyan bevonjuk.
Tetszés szerinti szeletekre vágjuk.

544. Ánizsívek

               3 tojássárgáját kikeverünk 3 tojás súlyának (1 tojás
kb. 5 dkg) megfelelő cukorral. A kemény habbá vert tojásfehérjét
összevegyítjük mintegy 10 dkg liszttel és 1 citrom reszelt héjával.
Vajjal megkent tepsibe kis halmocskákat rakunk belőle,
és meghintjük ánizzsal. Megsütjük, és még melegen ív alakúra
formáljuk, egy főzőkanál nyelének segítségével.

545. Mogyorós, csokoládés habos cső

                                    15 dkg őrölt mogyorót tojásfehérjével
jól elmorzsolunk. Hozzáadunk 20 dkg cukrot, fél citrom
reszelt héját, púpozott evőkanálnyi lisztet és 1 tojásfehérjét.
Jól összekeverjük, és kikent, meglisztezett tepsire kanállal tetszés
szerinti nagyságú, lapos, ovális formákat rakunk belőle.
Megsütjük, és melegen egyenként főzőkanál nyelére vagy más
kerek, hosszú fabotocskára csavarjuk, formázás után levesszük,
bevonjuk csokoládémázzal és megtöltjük cukros tejszínhabbal.

546. Olcsó kifli

                 35 dkg lisztet, 24 dkg margarint, 1 tojást, csipet sót,
1 dl tejfölt jól összegyúrunk, kidolgozunk. Egy órát pihentetjük,
utána késfokvastagságúra nyújtjuk. Négyszögletes lapokat
vágunk ki belőle, és tölthetjük lekvárral, dióval, mákkal, túróval.
A tésztadarabokat összegöngyöljük, és kifliket formálunk
belőlük. Forró sütőben aranysárgára sütjük, vaníliás cukorral
bőven beszórjuk.

547. Mandulás kiflicskék

                         10 dkg vajat elmorzsolunk 15 dkg liszttel,
hozzá verünk 5 dkg hámozott, őrölt mandulát és 5 dkg vaníliás
cukrot, ha szükséges, kevés tejet. Kis kiflicskéket formálunk belőle
és lassú tűznél megsütjük, azután bevonjuk csokoládéöntettel.

548. Vaníliás kiflik I.

                        15 dkg lisztből, 10 dkg vajból, 5 dkg hámozott,
őrölt mandulából, 2 kanál cukorból és 2 tojássárgájából tésztát
gyúrunk. Kis kifliket formálunk belőle. Langyos sütőben inkább
szárítjuk, mint sütjük. Mikor készen van, többször jól meghengergetjük
vaníliás cukorban.

549. Vaníliás kiflik II.

                         10 dkg darált diót, 25 dkg lisztet, 10 dkg cukorral,
10 dkg vajjal és szükség szerinti tejjel összegyúrunk.
Kifliket formálunk belőle, megsütjük, még forrón vaníliás cukorban
megforgatjuk.

550. Vaníliás kiflicskék csokoládéval

                                      5 dkg vajból, 10 dkg vaníliás
cukorból, 15 dkg lisztből, 1 tojássárgájából, kevés citromhéjból
tésztát gyúrunk. Henger alakúra dolgozzuk ki, apró darabokra
szeleteljük és liszttel behintett gyúródeszkán kifli alakúra formázzuk.
Középmeleg sütőben jól átsütjük. Ha teljesen kihűlt,
középen megfogjuk, a két végét egyszerre bemártjuk az előre
elkészített olvasztott csokoládéba. Hideg helyre, papírra tesszük,
míg a csokoládé megkeményedik rajta.

551. Diós kifli

                35 dkg lisztet, 20 dkg vajat, 15 dkg porcukrot, 1 egész
tojást, 10 dkg darált diót jól eldolgozunk, majd sodorva (mint
a krumplinudlit) kifliket formázunk belőle. Közepes tűznél megsütjük
és melegen, vaníliás cukorral megszórjuk.

552. Diós kiflicskék (tojás nélkül)

                                     25 dkg vajat 15 dkg porcukorral és
15 dkg őrölt dióval elkeverünk, és 35 dkg liszttel, tejjel összegyúrjuk.
Jól kidolgozzuk, kifli alakokat formálunk belőle, lassú
tűznél megsütjük, és még melegen megforgatjuk cukorban.

553. Diós vagy mákos kifli

                           20 dkg fagyos zsírt egy nagy evőkanál
porcukorral habosra kavarunk. Ezután 1 egész tojást, 3 tojássárgáját,
3 dkg élesztőt, amit kevés tejben feloldunk, 2-3 evőkanál
tejfölt, kevés sót és 40 dkg lisztet adunk hozzá. A tejből annyit
teszünk bele, hogy a tészta se kemény, se lágy ne legyen. Gyúródeszkára
téve kidolgozzuk. Kinyújtjuk, pogácsaszaggatóval kiszaggatjuk,
dió- vagy máktöltelékkel megtöltjük. Kifliket formálunk
belőle. Tojással megkenjük és megsütjük.

554. Lili-kifli (könnyű, igen finom)

                                     20 dkg vajat 20 dkg liszttel kevert
fél csomag sütőporral, 20 dkg túróval és kevés sóval jól
összedolgozunk. Késhátvastagságúra nyújtjuk és háromszög
alakú darabokra vágjuk. Az egyes darabokat lekvárral kenjük
meg és összecsavarjuk. A kész kifliket még melegen meghintjük
vaníliás cukorral.

555. Gesztenyés kifli

                      50 dkg lisztet 25 dkg zsírral elmorzsolunk, majd
hozzáadunk 2 dkg élesztőt, kevés sót, 2-3 kanál porcukrot, kb.
másfél dl tejfölt. Összegyúrjuk. Egy éjszakán át pihentetjük. Nagyon
vékonyra kinyújtjuk, pogácsaszaggatóval kiszaggatjuk.
Megtöltjük és kifliket formálunk belőle.
⬤ Töltelék: 40 dkg gesztenyemasszát elkeverünk 2 dl felvert
cukrozott tejszínnel. Ezzel bőven töltjük a tésztát. Sütés után
porcukorral hintjük be.

556. Háromszög kifli

                     60 dkg lisztet, kevés sót, 15 dkg margarint, 10
dkg zsírt elmorzsolunk. Hozzáadunk 2 dl langyos tejben
felolvasztott 2 dkg élesztőt. Összegyúrjuk, 3 részre osztjuk. Kör
alakúra kinyújtjuk. Egy-egy kört 16 cikkre vágunk. Így háromszög
alakú tésztadarabokat kapunk. Mákkal, dióval, gesztenyével
tölthetjük meg. Felsodorjuk, tojással megkenjük és megsütjük.
Egyszerű, finom és kiadós.

557. Finom kifli

                 50 dkg lisztet, fél csomag sütőporral összekeverünk,
azután 2 egész tojást, 3 dkg cukrot és kevés sót adva hozzá, langyos
tejjel rétestészta keménységűre gyúrjuk. 25 dkg vajat 1-2
dkg liszttel jól eldolgozunk, az előző tésztát kinyújtjuk, a vajas
masszát a közepére nyomkodjuk. A kinyújtott tésztát összehajtogatjuk,
majd ismét kinyújtjuk. Ötször-hatszor hajtogatjuk és nyújtjuk.
Ezután 10 percet pihentetjük, és végleg kinyújtjuk, kb. fél
cm vastagra. Háromszög alakúra vágjuk, és megkenjük a következő
töltelékkel: 2 tojásfehérjéből vert habhoz 15 dkg porcukrot,
10 dkg darált diót és 1 citrom reszelt héját keverjük. A kifliket
még melegen megszórjuk vaníliás cukorral.

558. Kitűnő vajas kifli

                        50 dkg lisztet, 10 dkg vajjal, 1 tojássárgájával,
kis sóval, 3 dkg élesztővel — amit tejben megáztatunk —, tejföllel
összegyúrunk. Kinyújtjuk, olvasztott vajjal megkenjük.
Mint a bejglit, feltekerjük. Fél órát hagyjuk kelni, azután kisodorjuk,
lehetőleg kerek alakúra és cikkeket vágunk belőle. Ízlés
szerinti töltelékkel töltjük. Gesztenyével nagyon finom. A megtöltött
tésztacikkeket kiflikké sodorjuk, tojással megkenjük, forró
sütőben megsütjük.

559. Csodakifli

                 15 dkg margarint 30 dkg liszttel elmorzsolunk. Este
kevés sóval, 1 dl tejföllel összegyúrjuk, és reggelig hűvös helyen
pihentetjük. Másnap vékonyra kinyújtjuk, és kifliket formálunk
belőle.
⬤ Töltelék: 15 dkg darált diót, 15 dkg porcukorral és egy kevés
tejjel összekeverünk. Megtöltjük a tésztát és lassú tűznél világosra
sütjük. Még melegen megszórjuk porcukorral. Ebben az
adagolásban mintegy 32 db süteményt kapunk.

560. Tojás nélküli kifli

                         50 dkg lisztet 15 dkg zsírral, 1 evőkanál cukorral
elmorzsolunk. Előtte 2 dkg élesztőt kevés tejben felfuttatunk,
ezzel összegyúrjuk a tésztát. 1 órát pihentetjük, kisodorjuk,
négyzet alakú lapokat vágunk belőle. Megtöltjük (lehet dióval,
mákkal, lekvárral), feltekerjük és kiflit formálunk belőle.
Megsütjük.

561. Ánizsgyűrűk

                 20 dkg lisztből, 5 dkg cukorból, 10 dkg vajból, 2
tojássárgájából és 1 dkg apróra tört ánizsból tésztát gyúrunk.
Félujjnyi vastagságúra kinyújtjuk. Gyűrűket szúrunk ki belőle,
megkenjük tojással, meghintjük cukorral és kikent tepsiben
mérsékelt tűznél megsütjük.

562. Mogyorós kétszersült

                          3 tojásfehérjét habbá verünk. 15 dkg cukorral
összekeverjük, majd hozzáadunk 12 dkg lisztet és 12 dkg
egész mogyorót. Kivajazott keskeny tepsibe tesszük és megsütjük.
Kihűlve nedves ruhába csavarjuk. Másnapig hagyjuk így
állni, azután vékony szeletekre vágjuk, és sütőben rózsaszínűre pirítjuk.

563. Keksz (Vilmos-sütemény)

                             10 dkg vajat, 3 tojást, 30 dkg cukrot
és fél dkg szódabikarbónát habosra keverünk, majd mély tálban
összegyúrjuk 70 dkg liszttel és 1,5 dl tejföllel. Ragacsos, lágy
tészta lesz belőle, amelyet csak kisebb részletekben lehet az erősen
belisztezett gyúródeszkán kinyújtani. Tetszés szerinti formákat
szaggatunk ki belőle, tojással megkenjük és tepsibe rakjuk.
Egyenletes tűzön világossárgára sütjük.

564. Keksz

           50 dkg lisztet, 10 dkg vajat, 20 dkg cukrot, 4 tojássárgáját,
fél dkg szódabikarbónát, 1 csomag vaníliás cukrot, 2 dl tejfőlt
összegyúrunk, nagyon vékonyra nyújtjuk. Derelyevágóval
téglalap alakúra feldaraboljuk. Zsírozott tepsin szép sárgára
sütjük.

565. Keksz másként

                   75 dkg lisztet 15 dkg zsírral elmorzsolunk. 1 csomag
sütőport, 1 csomag vaníliás cukrot, 2 egész tojást, 25 dkg
cukrot, 1 citrom reszelt héját adjuk hozzá. Ha szükséges, annyi
tejfölt tegyünk bele, hogy könnyen gyúrható legyen. Különféle
formákkal kiszaggatjuk. Zsírozott sütőlemezen szép világosra
sütjük.

566. Keksz teához

                  1 kg lisztet, 40 dkg porcukrot, 30 dkg margarint,
4 egész tojást, 1 csomag sütőport, 1 csomag vaníliás cukrot tejjel
összegyúrunk, majd 1 órát pihentetjük. Nagyon vékonyra
kinyújtjuk és különböző formákat szaggatunk ki belőle. Világosra
sütjük.

567. Citromos keksz teához

                           Összedolgozunk 50 dkg lisztet, 25 dkg vajat
vagy margarint, 25 dkg porcukrot, 1 egész tojást, 1 tojássárgáját,
fél csomag sütőport 1 citrom reszelt héjával és levével.
Fél cm vastagra kinyújtjuk, derelyemetélővel feldaraboljuk
vagy cakkos szélű szaggatóval karikákat vágunk belőle és
halványsárgára sütjük.

568. Omlós keksz

                 15 dkg lisztből, 15 dkg vajból, 30 dkg cukorral és
3 dl tejföllel tálban tésztát keverünk. Amikor már szép sima,
hozzáteszünk 75 dkg lisztet és 1 késhegynyi szódabikarbónát.
Jól kidolgozzuk. Fél cm vastagra nyújtjuk és kekszszaggatóval
kiszaggatjuk. Kikent tepsibe tesszük, tojással megkenjük és erős
tűznél megsütjük.

569. Darált keksz I.

                     25 dkg margarint 25 dkg cukorral habosra keverünk.
Egyenként 4 egész tojást adunk hozzá, majd 2 csomag vaníliás
cukrot, 1 csomag sütőporral elkevert 70 dkg lisztet és 1
citrom reszelt héját. A tésztát lehetőleg előző este gyúrjuk össze.
Jó kemény tésztát kapunk, csak így lesz szép formája. A húsdarálóra
felszereljük a kekszformát és tetszés szerinti formát
darálunk belőle. Világosra sütjük.

570. Darált keksz II.

                      50 dkg lisztet 25 dkg margarinnal, 25 dkg cukorral,
2 tojással, 1 csomag sütőporral, 1 citrom levével és reszelt
héjával, 1 vaníliás cukorral, kevés tejföllel összegyúrunk.
Este készítsük el, ha reggel sütni akarjuk. Húsdarálóra szerelt
formán átdaráljuk.

571. Kókuszos keksz

                    A következő anyagokból kemény tésztát gyúrunk:
60 dkg liszt, 30 dkg porcukor, 25 dkg margarin, 2 egész
tojás, 10 dkg kókuszreszelék, fél dl víz. Húsdarálóra szerelt formán
keresztül ledaráljuk és zsírozott, lisztezett sütőlemezen kisütjük.

572. Estike

            3 tojássárgáját jól kikeverünk 30 dkg, kevés vaníliával
kevert cukorral és szükség szerint 2-4 evőkanál vízzel. Ekkor
belevegyítünk 30 dkg lisztet, és ezzel addig keverjük, amíg a
tészta szép sima lesz. Ha morzsálódik, még egy egész tojást is
tehetünk hozzá. De ekkor 2 kanál víz elég. Deszkára téve kinyújtjuk
és kerek, nagy (10 cm átmérőjű) szaggatóval kiszaggatva,
kikent, meglisztezett tepsibe tesszük. Sütés előtt mindegyik
közepébe kis birssajtnégyszöget, vagy baracklekvárt helyezünk.

573. Körtés batyu

                  Összegyúrunk 25 dkg lisztet 25 dkg túróval, 25
dkg margarinnal. Egy éjszakán át hideg helyen tartjuk. Másnap
késfokvastagságúra nyújtjuk. 1 vaníliaízű pudingport az előírásnak
megfelelően elkészítünk, az ízét még egy vaníliás cukorral
„erősítjük”. A kinyújtott tésztát nagyobb négyszögekre vágjuk
és mindegyikre egy kiskanálnyi kész pudingot rakunk. Erre borítunk
magházukkal lefelé félbe vágott, levétől lecsurgatott körtebefőttet.
A tésztát négy oldalról ráhajtjuk, közepén felül összenyomkodjuk.
Forró sütőben aranysárgára megsütjük. Almával
is kitűnő.

574. Tojásos „plecerli”

                        25 dkg cukrot 4 egész tojással összekevertünk,
25 dkg lisztet belevegyítünk. Vajjal kikent, lisztezett sütőlemezre
kanállal vagy nyomózsákkal kis halmokat készítünk olyan távolságra
egymástól, hogy össze ne érjenek. Néhány óráig szárítjuk,
egészen addig, amíg a tetején hártya képződik. Meleg sütőben
megsütjük. Ha helyesen jártunk el, a tészta kissé felemelkedik,
és „lábat” kap.


575. Cukros perec

                  20 dkg vajat összekeverünk 14 dkg cukorral, 2
egész tojással, és két sárgájával. Azután belevegyítünk 35 dkg
lisztet, és a gyúródeszkán gyenge tésztává dolgozzuk ki. Néhány
óráig pihentetjük. Azután kis pereceket formálunk belőle, vajjal
kikent, liszttel meghintett tepsibe tesszük, tojássárgájával
megkenjük, hámozott, vagdalt, cukros mandulával meghintjük,
és végül mérsékelt tűznél megsütjük.

576. Almafánk

              1,5 dl vizet felforralunk 10 dkg Rama margarinnal.
Állandóan kevergetve beleszórunk 15 dkg réteslisztet. A tűzön
tovább keverjük. Amikor a tészta az edénytől elválik, levesszük
a tűzről, és langyosra hűtjük. Egyenként beledolgozunk 3 egész
tojást. Lisztezett deszkán vékonyra nyújtjuk, és nyolc egyforma
négyzetet vágunk belőle. Amíg a tészta hűl, megtisztítunk 8
közepes nagyságú almát, magházukat kifúrjuk. Az üregekbe baracklekvárt
csepegtetünk. Minden tésztanégyzetre teszünk egy-egy
lekvárral töltött almát, és a tészta négy csücskét összefogva,
egyenként becsomagoljuk. Kivajazott tepsibe egymás mellé helyezzük,
előmelegített sütőbe tesszük. Öt percig teljes lángon,
majd takarékon szép pirosra sütjük. Még melegen meghintjük
fahéjas cukorral. Kitűnő meleg édesség.

577. Princessz fánk

Másfél dl forró vízbe belekeverünk 4 dkg zsírt
(vagy 4 dkg vajat), azután 10 dkg lisztet. Addig keverjük a tűzön,
amíg a massza az edénytől egészen leválik. Akkor levesszük,
és egyenként beleütünk 2 egész tojást, kevés sót. Jól kidolgozzuk.
Dió nagyságú fánkocskákat formálunk belőle, és a
tepsiben két, két és fél óra hosszát pihentetjük. Azután forró
sütőben 15 percig sütjük. Ezalatt ne nyissuk ki a sütő ajtaját.
15 perc után kisebb tűznél sütjük tovább. Amikor teljesen
megsült, elzárjuk a sütőt, és 10-15 percig bent szárítjuk a fánkokat.
Sajtkrémmel töltjük.

578. „Gombatészta”

                   A gyúródeszkán széles pengéjű késsel összedolgozunk
10 dkg lisztet, 2 dkg puha Rama margarinnal, 4 tojássárgájával,
1 evőkanál rummal, késhegynyi őrölt ánizzsal és húsverővel
a deszkán addig verjük, amíg sima, fényes nem lesz.
Késsel gyorsan kis gömböket formálunk belőle (azért dolgozunk
késsel, mert a kéz melegétől könnyen elolvad), és zsírozott sütőlemezre
rakjuk távol egymástól, mert sütés közben megnőnek.
Egész tojással megkenjük, majd forró sütőbe toljuk a kis „gombákat”.
Sütés közben mérsékeljük a lángot, hogy a sütemény
belseje is átsüljön. Akkor jó, ha szépen megrepedezik a teteje.

579. Omlós rudacskák

                     25 dkg vajat elkeverünk 20 dkg cukorral. Összevegyítjük
35 dkg liszttel és 2 egész tojással. Kevés fahéjat is
teszünk bele, vagy fél citrom reszelt héját. Összegyúrjuk, kidolgozzuk,
vékony rudacskákat formálunk belőle, kikent tepsire
rakjuk, tojássárgájával megkenjük és világossárgára sütjük.

580. Birsalmás teasütemény

                           20-25 cm hosszú, 3-4 cm vastag és
ugyanilyen széles birsalmasajtszeleteket vágunk, és a következő
tésztát készítjük hozzá: 4 tojásfehérjéből kemény habot verünk,
10 dkg cukrot, 6 tojássárgáját, 6 dkg lisztet hozzákeverünk. Ebből
késsel papírlapra 1 cm vastagságú 20-25 cm hosszú, 16 cm
széles réteget kenünk, jó meleg sütőben kisütjük. Azután még
azon melegen megfordítjuk, a papírt könnyűszerrel lehúzzuk
róla, tetszés szerinti lekvárral vékonyan bevonjuk, ráhelyezzük,
és jól rátapasztjuk a birsalmasajtszeleteket, a széleket egyenesre
vágjuk és éles késsel vékony szeletekre metéljük.

581. Csíramálé (nagymamám receptje)

                                    2 kg megmosott búzát 3 cm
vastagon deszkán elterítünk. Állandóan nyirkosan tartjuk és
fényre tesszük. Amikor a szemeket a gyökér átszövi és kicsírázott
a búza (kb. 2-3 cm magas), akkor húsdarálón ledaráljuk.
Adunk hozzá 1,5 liter vizet. Jól átmossuk a ledarált pépet, majd
leszűrjük. Ismét adunk hozzá 1,5 liter vizet, amivel az átmosást
megismételjük. A 3 liter szűrleménybe 8-10 tojást ütünk és annyi
lisztet keverünk, hogy nokedlitészta-keménységű tésztát
kapjunk. Jól kidolgozzuk és nagyon kizsírozott tepsikbe 2 cm
vastagon elterítjük. Nagyon erős tűznél megsütjük. A tepsikből
a nyújtódeszkára borítjuk. Nagyon finom, különleges csemege.

582. Gesztenyealagút

                     Csokoládés tésztát készítünk. Ez kb. 2 cm vastag,
25-30 cm hosszú és 8-10 cm széles legyen. Erre hosszában
ráhelyezünk egy nyújtófát vagy egy henger alakú, 3-4 cm átmérőjű
farudat. Ezt egész hosszában szorosan befedjük, mintegy
2 cm vastag gesztenyepüré-réteggel. Az egészet bevonjuk csokoládémázzal.
Ha megszáradt rajta, óvatosan csavargatva kihúzzuk
a nyújtófát, és felvert kemény, cukros tejszínhabbal megtöltjük
az alagutat. Vizes késsel tetszés szerinti nagyságú szeletekre vágjuk.

583. Gesztenyekúp

                  10 dkg cukorból, 20 dkg vajból, 40 dkg lisztből és
1 egész tojásból tésztát gyúrunk. 1-2 mm vastagra nyújtjuk.
Ezzel a tésztával kibélelünk apró tányér alakú alufólia formákat,
majd a tésztát a formákban szép sárgára sütjük. A kihűlt,
s a formákból kiszedett tésztatányérkákat magas kúp alakban
megtöltjük a következő töltelékkel: 50 dkg gesztenyemasszát
összevegyítünk 10 dkg vajjal és egy kupica rummal. Simára keverjük
és a tésztalapokba belerakva, kávémázzal bevonva, langyos
sütőben megszárítjuk.

584. Kakaós krémes vagy vendégváró (nagyon finom és mutatós)

                                                             30
dkg lisztet, 8 dkg cukrot, 10 dkg margarint, 2 tojást, fél sütőport,
2 dkg kakaót kevés tejjel összegyúrunk, és két lapot sütünk belőle.
Ezután 3 tojásból, 3 evőkanál vízzel, 6 kanál cukorral, 6
kanál liszttel, sütőporral vizes piskótát készítünk.
⬤ Krém: 5 dl tejben 3 evőkanál lisztet megfőzünk. 20 dkg vajat
20 dkg cukorral, 2 csomag vaníliás cukorral kikavarunk és a hideg
péphez keverjük. Az alsó lapot krémmel kenjük meg, erre
jön a piskótalap, krém és végül a kakaós lap. Csokimázzal
bevonjuk.
⬤ Csokimáz: 20 dkg cukrot, 2,5 evőkanál kakaót 3 evőkanál
tejben felfőzünk, tűzről levéve 10 dkg vajat kavarunk bele.

585. Tokaji szelet

                   30 dkg lisztet, 15 dkg vajat, 1 evőkanál vaníliás
cukrot 3 tojássárgájával összeállítunk. 25 dkg porcukrot 2 tojásfehérjével
habosra keverünk és a késfokvastagságúra nyújtott
tésztára rákenjük, rudacskákra vágjuk, megsütjük. Kettőt-kettőt
ízzel összeragasztunk.

586. Tojásos főtt perec

                        Összegyúrunk 3 egész tojást, 3 evőkanál olvasztott
zsírt, 1,5 evőkanál cukrot, 1 evőkanál rumot, csipet sót,
kevés vaníliát és annyi lisztet, hogy rétestészta keménységű
tésztát kapjunk. 30 percig verjük a sodrófával, azután pereceket
vagy karikákat formálunk belőle, lobogva forró vízben kifőzzük,
amíg a tészta feljön a víz tetejére. 3 tojássárgáját elkeverünk
fél dl tejjel, a pereceket megmártjuk benne és sütőben
megsütjük.

587. Tiroli fánk

25 dkg vajat simára kavarunk fél citrom reszelt héjával,
7 dkg cukorral és 4 tojássárgájával. Azután belevegyítünk
30 dkg lisztet. Jól kidolgozzuk, majd kinyújtjuk, és kisebb pogácsaszaggatóval
kiszaggatjuk. Kettőt-kettőt összeragasztunk barack—,
eper— vagy málnalekvárral. Tetejüket megkenjük tojássárgájával
és meghintjük mandulával kevert cukorral. Lassan
sütjük.

588. Csokoládészeletek

                       10 dkg vajból, 15 dkg lisztből, 2 tojássárgájából
kevés sóval, 1 evőkanál cukorral, 1 citrom levével tésztát
gyúrunk. Vékonyra kinyújtjuk, kikent tepsibe tesszük, és mérsékelt
tűznél félig megsütjük. Ezalatt 20 dkg cukrot, 4 tojásfehérjét,
15 dkg őrölt mandulát (diót vagy mogyorót) és 3 szelet
reszelt csokoládét tűzön addig keverünk, míg elég sűrű nem lesz. Rákenjük
a félig megsült, kihűtött tésztára és mérsékelt tűznél tovább
sütjük, míg a teteje megszárad.

------------------------------------------------------------------------
Szalalkális tészták
------------------------------------------------------------------------

A szalalkális tészták különösen könnyű, finom sütemények.
Fontos, hogy a szalalkálit mindig feloldjuk egy kevés tejben,
így adjuk a liszthez.

589. Angol szelet

                  4 evőkanál tejben 1 dkg szalalkálit feloldunk. 6 tojássárgáját
30 dkg porcukorral habosra keverünk, hozzáadunk
1 csomag Rama margarint és a feloldott szalalkálit. Jól elkeverjük.
Végül 30 dkg lisztet és a tojások kemény habját tesszük bele.
A kész masszát háromfelé vesszük. Az első marad sárga, a
másikhoz 1 evőkanál kakaót, a harmadikhoz 1 vérnarancsaromát
vagy ételfestéket keverünk. Lapokban sütjük.
⬤ Krém: 20 dkg vajat 20 dkg porcukorral habosra keverünk.
1 csomag vaníliaízű pudingport 3 dl tejben megfőzünk. Ha a puding
kihűlt, a kikavart vajhoz keverjük.
  Alulra tesszük a barna lapot. Megkenjük a krémmel, ráborítjuk
a rózsaszínű lapot, majd a sárgát.
⬤ Máz: 20 dkg porcukrot 2 evőkanál kakaóval összekeverünk.
4 evőkanál forró vizet öntünk rá, végül 5 dkg vajat vegyítünk
bele. A tésztát bevonjuk a mázzal.

590. Attila kedvence

                     1 egész tojást, 4 tojássárgáját 20 dkg porcukorral
jól kikeverünk. Kevés sót, 40 dkg lisztet, kis tejben felolvasztott
1 dkg szalalkálit adunk hozzá. Kemény galuskatésztát
keverünk belőle. Egy éjszakát pihentetjük, 6 lapot sütünk belőle.
Hármat sárgán, hármat kakaóval barnítunk.
⬤ Krém: 5 dl tejet 3 púpozott evőkanál liszttel sűrűre főzünk.
20 dkg porcukorral 20 dkg vajat kikeverünk. Ha kihűlt a pép, a
vajhoz keverjük. Kevés rumot és 1 csomag vaníliás cukrot
adunk hozzá.
⬤ Máz: 20 dkg porcukrot 2 evőkanál kakaóval simára keverünk,
majd 3 evőkanál forró vízzel leforrázunk, és dió nagyságú
margarint adunk hozzá. A tészta tetejére és oldalára simítjuk.

591. Szalalkális darált keksz

                              4 egész tojást 25 dkg margarinnal, 25
dkg cukorral habosra keverünk. Hozzáadunk 75 dkg lisztet, 1
dkg szalalkálit. Kemény tésztát gyúrunk, és másnapig hűtőszekrényben
tartjuk. A fele adaghoz kakaót is keverhetünk. Húsdarálón
különféle formákon keresztüldaráljuk, kizsírozott sütőlemezen,
forró sütőben megsütjük. Még forrón vaníliás cukorban
megforgatjuk.

592. Finom sütemény

                    30 dkg lisztből, 7 dkg margarinból, 1 egész tojásból,
10 dkg porcukorból, 1 dkg szalalkáliból kevés tejjel tésztát
gyúrunk. Tepsi hátlapján 3 lapot sütünk belőle.
⬤ Krém: 5 evőkanál lisztet sűrűre főzünk 5 dl tejben. 20 dkg
vajat 20 dkg porcukorral jól kikeverünk. 2 vaníliás cukrot, 1
egész tojást adunk hozzá. Ha kihűlt, összekeverjük a tejpéppel.
A lapokat megtöltjük, a tetejét vaníliás cukorral megszórjuk, de
olvasztott csokoládéval is bevonhatjuk.

593. Hókocka

             25 dkg lisztből, 5 dkg vajból, 1 dkg szalalkáliból (kevés
tejben feloldva), 3 evőkanál cukorból, egy egész tojásból könnyen
gyúrható tésztát készítünk. Ezt három egyenlő részre osztjuk,
kinyújtjuk, és sütőlemezen kisütjük a 3 lapot.
⬤ Krém: 3 dl tejet felforralunk, 3 kanál lisztet 10 dkg porcukrot,
3 csomag vaníliás cukrot teszünk bele. Ha kihűlt, 15 dkg vajat
kikavarunk és a masszához keverjük. Ezzel töltjük meg a lapokat.
Meghintjük porcukorral, egyforma kockákra vágjuk.

594. Párizsi piskóta

                     25 dkg cukrot 4 egész tojással és 1 dkg szalalkálival
jól összekeverünk. Utána belevegyítünk 25 dkg lisztet és
egy éjszakán át pihentetjük. Reggel újabb 25 dkg lisztet keverünk
bele és deszkára téve kézzel jól kidolgozzuk a kemény
tésztát. Késfokvastagságúra nyújtjuk ki, tetszés szerinti formára
szaggatjuk, és lassú tűznél megsütjük. Eleinte nagyon kemény,
de 1-2 nap múlva jó, omlós lesz.

595. Rumos szelet

                  1 egész tojást, 6 evőkanál cukrot, 10 evőkanál tejet,
6 dkg zsírt, 1 dkg tört szalalkálit jól elkeverünk és annyi
lisztet adunk hozzá, hogy puha rétestésztát kapjunk. Három cipót
formálunk belőle, kinyújtjuk, lapban sütjük. Az egyik lapot
kockákra vágjuk, 1 dl rummal meglocsoljuk, 1 dl lekvárral összekeverjük,
és ha jól átázott, a két lap közé kenjük. Tetejét
porcukorral meghintjük vagy csokoládémázt teszünk rá. Másnap
szeleteljük.

596. Szalalkális krémes (nagyon finom és könnyű)

                                                 50 dkg lisztből, 10
dkg vajból, 15 dkg cukorból, 1 csomag vaníliás cukorból, fél citrom
levével, 1 citrom reszelt héjával, 1 dl tejben 1 dkg szalalkálit
feloldva, 2 egész tojással tésztát állítunk össze. Négy részre
osztjuk és késfokvastagságúra nyújtjuk. Zsírozott tepsi hátlapján,
vagy sütőlemezen egyenként megsütjük.
⬤ Krém: 4 tojássárgáját 5 evőkanál kakaóval, 5 púpozott evőkanál
cukorral kikeverünk. Adunk hozzá 5 evőkanál lisztet, simára
kavarjuk, 7 dl tejjel felengedjük és sűrű krémet főzünk
belőle. Még melegen 10 dkg vajat belekeverünk, végül a tojások
kemény habját és megtöltjük a lapokat.
  Tetejét vaníliás cukorral meghintjük és másnap szeleteljük.
Olvasztott csokoládéval is bevonhatjuk.

597. Szalalkális krémes másként

                                30 dkg lisztet 6 dkg olvasztott zsírral,
5 dkg porcukorral, 1 dkg szalalkálival, kevés sóval, 1 tojással
és annyi tejföllel, gyúrunk össze, hogy lágy tészta legyen.
Három részre osztjuk, és késfokvastagságúra nyújtjuk. Rózsaszínűre
sütjük.
⬤ Krém: 1 liter tejet 20 dkg cukorral, 1 csomag vaníliás cukorral,
1 egész tojással, 10 dkg liszttel simára keverünk. Lassú tűzön
állandó keverés mellett sűrűre főzzük. Melegen öntjük a
lapokra.

598. Szalalkális szelet

                        25 dkg lisztet 5 evőkanál tejjel, 7 dkg margarinnal,
1 dkg szalalkálival, 1 egész tojással, 2 evőkanál cukorral
összegyúrunk. 3 lapban kisütjük.
⬤ Krém: 25 dkg Rama margarint 25 dkg porcukorral habosra
keverünk. 4 dl tejben 4 evőkanál lisztet péppé főzünk. Ha kihűlt,
a vajkrémhez keverjük, 1 vaníliás cukorral ízesítjük. A lapokat
megtöltjük. Másnap szeleteljük.

599. Szalalkális aprósütemény (nagyon kiadós)

                                              1 kg liszthez adjunk
25 dkg zsírt, 25 cukrot, 3 egész tojást, kevés sót, 2 dkg szalalkálit
1 dl tejben feloldva és még annyi tejet, hogy könnyen
gyúrható legyen. Egy éjszakán át pihentetjük. Másnap késhátvastagságúra
kinyújtjuk, kiszaggatjuk. Felét kiszúrjuk, ezeket
megkenjük tojással, darált dióval, és kristálycukorral megszórjuk.
A tepsit az első tésztaadag sütéséhez bezsírozzuk (a továbbiakban
nem szükséges), de nem lisztezzük. Ha megsült, kettőt-kettőt
lekvárral összeragasztunk.

600. Szalalkális finom sajtos pogácsa

                                      50 dkg lisztet elmorzsolunk 25
dkg margarinnal. Ezután 2 dkg szalalkálit kevés tejben feloldunk
és a margarinos liszthez öntjük. Adunk hozzá még 2 kávéskanál
sót, 1 tojást, 30 dkg reszelt sajtot, 1 dl tejfölt, kis köménymagot.
Összegyúrjuk. Pogácsákat szaggatunk belőle. Tojással
megkenjük, sajttal megszórjuk és megsütjük.

601. Szalalkális sajtos perec

                              50 dkg lisztet, 25 dkg margarint, 25 dkg
reszelt sajtot, 2 dkg szalalkálit, 1 pohár tejfölt, 1 db tojást, ízlés
szerint sót, borsot, köményt összegyúrunk. Jó keményre készítsük.
Két óráig pihentetjük és fél cm vastagra kinyújtjuk, perecszaggatóval
kiszaggatjuk. Tojással megkenjük, sajttal meghintjük,
forró sütőben megsütjük.

602. Szalalkális sajtos perec másként

                                      50 dkg lisztet, 1 dkg szalalkálit,
1 kávéskanál sót, 25 dkg margarint, 6 dkg reszelt sajtot, 1 dl tejet
közepes keménységűre összegyúrunk. Négy órát állni hagyjuk.
Kb. 15 cm hosszú pálcikákat sodrunk belőle és perecekké
formáljuk. Tojással megkenjük, reszelt sajttal meghintjük és
zsírozott tepsiben kisütjük.

------------------------------------------------------------------------
Mézestészták
------------------------------------------------------------------------

A méz jellegzetes ízt kölcsönöz a süteménynek. A mézestészta
sütésnél ügyelni kell arra, nehogy túlsüljön, mert keserű lehet.
Fontos tulajdonsága, hogy frissen kemény, de pár óra elteltével
megpuhul. Sokáig eltartható.

603. Mézes szelet

                  4 evőkanál mézet meglangyosítunk, és 3 tojást, 15
dkg kristálycukrot, 25 dkg lisztet, fél csomag sütőport, ízlés szerint
fahéjat, szegfűszeget adunk hozzá. Jól összedolgozzuk.
Olyan kizsírozott, lisztezett formába öntsük, amit a massza csak
egyharmad részéig tölt ki. Hosszúkásra vágott dióbéllel vagy
mandulával bőségesen megszórjuk. Lassú tűzön megsütjük,
amikor kihűlt, hosszú, keskeny szeletekre vágjuk.

604. Mézes tészta

                  1 dl folyékony mézet 2 egész tojással elkeverünk.
Ezután 30 dkg lisztet, 10 dkg porcukrot, egy kiskanál szódabikarbónát,
reszelt citromhéjat, őrölt fahéjat, szegfűszeget, összevágott
befőttet, illetve déligyümölcsöt (narancshéj, citromhéj,
mazsola, füge, datolya), darabos diót összegyúrunk. Sűrű tésztát
kapunk, amit nyújtás nélkül, egyben teszünk a zsírozott, lisztezett
tepsibe. (Sütés közben betölti a formát.) Még forrón, a tepsiben,
sűrű cukorsziruppal beecseteljük, ettől szép fényes lesz a
teteje. Ha kihűlt, illetve megszáradt, felszeleteljük, de csak annyit,
amennyit feltálalunk, így nem szárad ki. Sokáig eláll, ezért
dupla mennyiségben is készíthetjük.

605. Finom mézes tészta

                        2,5 dl folyékony mézet 2 egész tojással, 8
kávéskanál kristálycukorral, 1 kávéskanál szódabikarbónával,
fahéjjal, szegfűszeggel jól összekeverünk. Ezután 50 dkg lisztet
adunk hozzá. Zsírozott, lisztezett tepsibe öntjük. Tetejét dióval
megszórjuk. Közepes tűznél sütjük.

606. Mézes püspökkenyér

                        30 dkg liszthez adunk 10 dkg cukrot, 1 dl
folyékony mézet, 1 kiskanál szódabikarbónát, fél citrom levét és
héját, 10 dkg mazsolát, apróra vágott diót, fahéjat, törött szegfűszeget.
Zsírozott, lisztezett őzgerincformában megsütjük. Ha kihűlt,
olvasztott csokoládéval bevonjuk.

607. Mézeskalács

                 25 dkg lisztből, 4 egész tojással, 10 dkg cukorral,
2 és fél dkg folyékony mézzel és egy késhegynyi szódabikarbónával
tésztát keverünk. Este készítjük, és a tepsiben meghintjük
durvára tört mandulával. Reggel, vigyázva, hogy meg ne barnuljon,
megsütjük. Amikor kihűlt, szeletekre vágjuk. Sokáig eláll.

608. János-szelet

                  2 egész tojást 5 dkg porcukorral habosra kavarunk.
Hozzáadunk 1 kávéskanál szódabikarbónát, 1-2 szem tört szegfűszeget,
1 kávéskanál őrölt fahéjat, 2 dl folyékony mézet. Az
egészet jól kikavarjuk, majd összedolgozzuk 25 dkg liszttel. Kilisztezett,
zsírozott tepsibe töltjük, tetejét vágott dióval megszórjuk.
Lassú tűznél sütjük.

609. Mézes sütemény

                    2,5 dl mézet habzásig keverünk. Hozzáteszünk
25 dkg cukrot, majd összekeverjük 6 tojássárgájával, rumban
megáztatott, jó késhegynyi szódabikarbónával, 6 evőkanál liszttel
és a 6 tojás keményre vert habjával. Kizsírozott, lisztezett
tepsibe tesszük, elsimítjuk, tetejét meghintjük nagy darabokra
tört dióval, és jó forró sütőben megsütjük.

610. Diákkenyér

                3 egész tojást 20 dkg cukorral jól kikavarunk, majd
hozzáadunk 5 evőkanál folyékony mézet, kevés törött fahéjat,
szegfűszeget, 10 dkg hosszúra vágott diót, fél csomag sütőport
és 25 dkg lisztet. Zsírozott, lisztezett tepsibe tesszük, lassú tűznél
sütjük. Hidegen szeleteljük.

611. Mézesrúd

              30 dkg lisztet (egyharmada lehet étkezési korpa), 15
dkg cukrot, 2 evőkanál mézet, 2 evőkanál lekvárt, 1 egész tojást,
1 tojássárgáját, fahéjat, szegfűszeget, 1 dkg szódabikarbónát, 5
dkg zsírt, 15 dkg durvára vágott diót összegyúrunk. 3 rúdba formáljuk,
és tepsibe téve közepes lángon megsütjük. Amíg sül, elkészíthető
a máz: 1 tojásfehérjét 10 dkg cukorral jól kikavarunk,
és a rudakat bevonjuk vele.

612. Mézes kókuszos

                    2 egész tojást 30 dkg cukorral jól elkeverünk,
lassan hozzáadjuk 3 dl tej felét, 15 dkg kókuszreszeléket, majd
folyamatos keveréssel 6 evőkanál híg mézet, 5 dkg olvasztott
vajat, a tej másik felét, és végül 1 csomag sütőporral elkevert
60 dkg lisztet. Vajjal kikent, lisztezett tepsibe öntjük, és lassú
tűznél megsütjük. Még melegen felszeleteljük. Olvasztott csokoládéval
lecsurgatjuk.

613. Kókuszos szalámi

                      15 dkg kristálycukorból 2 evőkanál mézzel és
fél dl vízzel sűrű szirupot főzünk. A tűzről levéve 20 dkg kókuszreszelékkel
összekeverjük és elfelezzük. Egyik felébe kakaót
keverünk, hozzáadunk 2-2 dkg vajat és kevés rumot.
Cukrozott deszkán kisodorjuk mind a két cipót, majd egymásra
tesszük a lapokat, és összetekerjük, mint a kalácsot. Hűtőszekrényben
megfagyasztjuk, majd vékony szeletekre vágjuk.

614. Puha mézeskalács

                      4 dl mézet meglangyosítunk. 2 egész tojással
és 2 tojássárgájával, 6 dkg cukorral, 1 kávéskanál szódabikarbónával
habzásig kavarjuk. Ezután fahéjat, reszelt citromhéjat, törött
szegfűszeget keverünk hozzá, végül annyi lisztet, (kb. 50-60 dkg),
hogy piskótatészta keménységű tésztát kapjunk. Zsírozott,
lisztezett tepsibe öntjük. Tetejét meghintjük apróra vágott
dióval vagy mandulával. Egyenletes, de nem nagy tűznél
30 percig sütjük. Amikor kihűlt, felszeleteljük.

615. Olgi mézes tésztája

                         6 tojássárgáját 6 kanál porcukorral, 6 szem
tört szegfűszeggel, 1 csomag törött fahéjjal, 2 dl olvasztott mézzel,
1 dl olajjal jól kikavarjuk, majd 13 púpozott evőkanál lisztet
teszünk hozzá, amibe elkevertünk 1 csomag sütőport. Ezzel
is keverjük, végül a 6 tojás felvert habját tesszük bele. Zsírozott,
lisztezett tepsibe öntjük. Előmelegített sütőben közepes
tűznél 30 percig sütjük. Felszeleteljük, porcukorba forgatjuk, de
tölteni is lehet lekvárral vagy krémmel.

616. Mézeslepény

                 2 és fél dl mézet 2 egész tojással, 3 dkg cukorral,
késhegynyi fahéjjal, citromhéjjal gőzön habosra kavarunk. Hozzáadunk
25 dkg lisztet, amibe 1 kávéskanál szódabikarbónát kevertünk.
Gazdagíthatjuk még mazsolával, vagdalt dióval, csokoládédarabokkal,
majd kikent tepsibe téve megsütjük.

617. Olcsó mézeskenyér

                       1 pohár cukrot 8 dkg zsírral habosra keverünk.
1 pohár mézet és 1 egész tojást adunk hozzá, amikkel jól
elkeverjük. Ezután szegfűszeggel, reszelt citromhéjjal, 5 dkg
dióval ízesítjük. 1 csapott kávéskanál szódabikarbónát teszünk
bele, majd 1 pohár tejjel felhígítjuk. Annyi lisztet adunk hozzá
részletekben, hogy galuskatészta keménységű masszát kapjunk.
Jól kidolgozzuk, zsírozott, lisztezett tepsibe öntjük. Tetejére diót
hintünk. Egyenletes tűznél 40 percig sütjük.

618. Svájci mézeskalács

                        4 dl mézet felfőzünk 20 dkg — kevés vízben
felolvasztott — cukorral. (Elég, ha csak egyszer forr föl.) Amikor
langyosra hűlt, belegyúrunk 25 dkg darált diót, kevés törött
fahéjat, szegfűszeget, szerecsendiót, fehér borsot, egy kanál rumot,
késhegynyi szódabikarbónát és végül 60 dkg lisztet. 24
óráig pihentetjük, utána kisujjvastagságúra nyújtjuk ki. Kerek
vagy szögletes formákra szaggatjuk, megsütjük, és mikor kihűlt,
bevonjuk fehér cukor-, vagy citrommázzal.

619. Mézes diós csók

                     30 dkg lisztet összedolgozunk 10 dkg vajjal és
másfél dl mézzel. Hozzávegyítünk egy egész tojást és kettőnek a sárgáját,
8 dkg darált diót, 1 citrom reszelt héját és levét, 1
evőkanál rumot és egy késhegynyi szódabikarbónát. Jól összegyúrjuk,
kinyújtjuk, és pogácsaszaggatóval kiszaggatjuk. Világossárgára
sütjük. Amikor kihűlt, bevonjuk csokoládémázzal,
tetejükre egy-egy fél diót is tehetünk.

620. Mézespuszi

                70 dkg lisztet (lehet a fele étkezési korpa) 30 dkg
cukorral, 2 dl mézzel, 4 tojással és 1 kávéskanál szódabikarbónával,
fahéjjal, szegfűszeggel összegyúrunk. Kis golyókat formálunk,
és zsírozott, lisztezett tepsire tesszük. Negyed diót nyomunk
a tetejére és megsütjük.

621. Mézespuszi másként

                        60 dkg lisztet, 25 dkg cukorral, ízlés szerinti
fahéjjal, szegfűszeggel ízesítve, késhegynyi szódabikarbónával,
2 egész tojással, 1 evőkanál olvasztott zsírral, 3 dl forralt
mézzel, kevés rummal összegyúrunk. Este állítsuk össze és
reggel süssük. Pogácsákat szaggatunk belőle. Zsírozott tepsiben
sütjük. A pogácsákat dióval díszíthetjük.

622. Mézespuszedli

                   3 tojássárgáját, 1 egész tojást, 15 dkg cukorral
kikeverünk. Ezután 3 kanál tejfölt, 1 tojásnyi zsírt, 2 és fél dl
mézet, 2 dkg fahéjat, 2 kávéskanál szódabikarbónát és 60 dkg
lisztet adunk hozzá. (A liszt fele étkezési korpa is lehet.) Jól kidolgozzuk,
majd 12 órát állni hagyjuk. Ezután kinyújtjuk, pogácsaszaggatóval
kiszaggatjuk, kisütjük. Vigyázzunk arra, hogy
ne süssük túl sötétre, mert keserű lesz.
⬤ Máz: 3 tojásfehérjét 15 dkg cukorral pár percig gőz fölött
verjünk. Ebben forgatjuk meg a kisült puszedliket, azután szárítjuk.

623. Mézescsók

               2 dl mézet 20 dkg cukorral, 50 dkg liszttel, 3 egész
tojással, egy citrom reszelt héjával, fahéjjal, szegfűszeggel, 1
kávéskanál szódabikarbónával összegyúrunk. Legalább egy órát
pihentetjük. Pogácsaszaggatóval kiszaggatjuk. Tojással megkenjük,
és fél diót teszünk rá. Forró sütőben sütjük.

624. Mézespogácsa

                  2 és fél dl meleg mézben feloldunk 10 dkg vajat.
Adunk hozzá 10 dkg cukrot, 50 dkg lisztet, 1 egész és 2 tojássárgáját,
1 csapott kávéskanál szódabikarbónát. Jól kidolgozzuk.
Ízesítőként használhatunk citromhéjat, fahéjat, esetleg szegfűszeget.
Fél cm-re nyújtjuk és kis pogácsaszaggatóval kiszúrjuk.
Tetejét tejfölös tojássárgájával megkenjük, félbe vágott mandulával
díszítjük.

625. Mézeskorong

                 50 dkg lisztet 20 dkg cukorral, 3 evőkanál mézzel,
2 egész tojással, 6 dkg zsírral vagy vajjal, 1 kávéskanál szódabikarbónával,
1 dl tejjel, kevés törött fahéjjal összegyúrunk.
Deszkán kinyújtjuk, kis pohárral kiszaggatjuk és mandulával díszítjük,
majd lassú tűzön sütjük.

626. Mézeslapocskák

                    4 egész tojást 35 dkg cukorral és 10 dkg zsírral
habosra keverünk. Adunk hozzá reszelt citromhéjat, késhegynyi
fahéjat, szegfűszeget. 1 kg lisztbe 1 kávéskanál szódabikarbónát
keverünk. A zsír és a cukor keverékére ráöntjük a lisztet, majd
3 dl forró mézet. Amikor kézmelegre hűl, összegyúrjuk. Ha túl
kemény, egy kis tejet adjunk hozzá. Este állítsuk össze a tésztát,
és másnap süssük. Kis gombócokat formálunk belőle, negyed
diószemeket nyomunk a közepére, vagy mázzal díszítjük.
⬤ Máz: 4 tojásfehérjét 20 dkg cukorral forró gőzön felverünk.
Ha sűrű, a gőzről levéve kihűlésig kavarjuk.

627. Mézes diós puszedlik

                          5 egész tojást kikeverünk 50 dkg cukorral,
majd 4 evőkanál mézzel tovább keverjük. 70 dkg lisztet 2 ksikanál
szódabikarbónával összekeverünk, majd a fahéj, szegfűszeg,
citromhéj hozzáadásával összegyúrjuk (előző este készítsük
el). Kinyújtjuk 2 cm vastagságúra, kiszaggatjuk, és nagyon forró
sütőben sütjük. A pogácsák tetejére tehetünk diót is.

628. Cukormázba mártott mézescsók

                                  30 dkg lisztet összekeverünk
15 dkg cukorral, 1 citrom reszelt héjával, ízlés szerinti törött fahéjjal
és szegfűszeggel, 1 késhegynyi szódabikarbónával és annyi
mézzel (kb. 1-1,5 dl), hogy se kemény, se lágy tészta ne legyen
belőle. Kb. fél cm vastagra nyújtjuk ki, és pogácsaszaggatóval
kerek csókokat szaggatva belőle, kikent tepsiben megsütjük.
Ha kihűlt, bevonjuk vagy megöntözzük cukormázzal.

629. Karácsonyi mézes (nagyon jó)

                                  2 és fél dl melegített mézet, 1
egész tojást, 1 citrom reszelt héját, 2 késhegynyi törött fahéjat,
4-5 finomra tört szegfűszeget összegyúrunk 30 dkg liszttel, amiben
fél csomag sütőport kevertünk el. Ujjnyi vastagra nyújtjuk,
különböző formákkal kiszaggatjuk. Vajazott tepsibe tesszük, és
cukros vízzel megkenjük. Hámozott mandulával díszítjük, közepes
tűznél sütjük.

630. Cukros gyűrűk

                   3 tojás habbá vert fehérjébe belekeverünk 25
dkg cukrot, 1 késhegynyi fahéjat, 1 evőkanálnyi mézet és 25
dkg lisztet. A masszát simára kidolgozzuk. Vastagabb késfokvastagságúra
nyújtjuk, gyűrű formára kiszaggatjuk, és vajjal
kikent tepsiben, forró sütőben megsütjük. A sütőből kivéve, még
azon forrón megkenjük sűrű cukros vízzel.

631. Mézes aprósütemény

                        50 dkg lisztet, 25 dkg cukrot, 3 egész tojást,
4 evőkanál folyékony mézet, késhegynyi szódabikarbónát,
reszelt citromhéjat összegyúrunk. Apró golyókat formálunk belőle,
5 cm távolságra helyezzük egymástól. Közepét kissé benyomjuk.
A mélyedésbe diót tehetünk, és megsütjük. Másnapra
megpuhul. Nagyon kiadós sütemény.

632. Kókuszkocka (finom sütemény)

                                  20 dkg cukrot, 5 dkg Rama margarint,
1 egész tojást, 2 evőkanál folyékony mézet habosra keverünk.
Majd 1 sütőport 30 dkg liszttel elegyítünk, és a kikavart
masszához adjuk. 2 dl tejjel hígítjuk. Kizsírozott, lisztezett tepsibe
öntjük, és lassú tűznél megsütjük. Sütés után kockákra vágjuk,
amikor kihűlt, csokimázba forgatjuk, és kókuszreszelékbe mártjuk.
⬤ Máz: 20 dkg margarint felolvasztunk, 6 evőkanál cukrot, 3
evőkanál kakaót, 6 evőkanál tejet keverünk hozzá.

633. Török Bálint-torta

                        1,5 dl folyékony hideg mézet egy egész tojással
és 3 sárgájával, 10 dkg porcukorral, 10 dkg liszttel habosra
keverünk. Ezután hozzákeverünk 5 dkg reszelt csokoládét
vagy ennek megfelelő mennyiségű kakaót, 15 dkg darált diót,
3 tojás kemény habját és még 15 dkg lisztet. Jó meleg sütőben
sütjük, csokoládémázzal bevonjuk.

634. Mézeskrémes I.

                    50 dkg lisztet, kiskanál szódabikarbónát, 6 dkg
vajat, 15 dkg cukrot, 2 egész tojást, 4 evőkanál folyékony mézet
összegyúrunk, 4 lapot sütünk belőle. Másnap töltjük.
⬤ Krém: 5 dl tejben 15 dkg cukrot, 3 kiskanál kakaót, 4-5
evőkanál lisztet főzünk fel. Sűrű krémet kapunk. Ha kihűlt, 20
dkg kikevert vajat adunk hozzá. Ezután megtöltjük a lapokat.
Tetejére csokoládémázt teszünk.

635. Mézeskrémes II.

                     3 tojást 10 dkg cukorral, 5 dkg margarinnal, 2
evőkanál mézzel, 40 dkg liszttel, kevés szódabikarbónával összegyúrunk.
6 lapot sütünk belőle.
⬤ Krém: púpozott evőkanál lisztet 5 dl tejjel sűrű péppé főzünk.
20 dkg margarint 20 dkg porcukorral, 2 tojássárgájával
habosra kavarunk. Ha kihűlt, a kettőt összekeverjük. Kétfelé
vesszük, egyik felét kakaóval, a másik felét vaníliával ízesítjük.
Ezzel kenjük meg felváltva a lapokat.
⬤ Máz: 20 dkg cukrot, 2 kanál kakaóval, 5 dkg margarinnal, 3
kanál forró vízzel összekeverünk, a tészta tetejére kenjük.

636. Mézes zserbó

                  50 dkg lisztet elmorzsolunk 6 dkg zsírral vagy 10
dkg vajjal. Hozzáadunk 15 dkg porcukrot, 1 kávéskanál szódabikarbónát,
2 egész tojást, 4 evőkanál folyékony mézet, és kb.
ugyanannyi tejföllel jól kidolgozott tésztát készítünk. 4 egyenlő
részre osztjuk, kissé pihentetjük és késhátvastagságúra nyújtjuk.
Világosra sütjük, a tepsi hátlapján vagy sütőlemezen, amit
jól megzsírozunk.
⬤ Krém: 3 tojássárgáját 3 evőkanál cukorral jól kikeverünk.
Adunk hozzá 1 csomag vaníliás cukrot és 3 púpozott evőkanál
lisztet. 7 dl tejjel simára keverjük, és sűrű krémet főzünk belőle.
Amíg kihűl, 20 dkg vajat, 20 dkg porcukorral kikeverünk. 3-4
evőkanál rumot öntünk hozzá, és a kihűlt krémmel összekeverjük.
A lapokat megtöltjük. Pikánsabb lesz, ha a második és harmadik
lap közé nem krémet, hanem baracklekvárt kenünk. A tetejére
olvasztott csokoládét tegyünk.

637. Mézes zserbó másként

                          1 egész tojást habosra kavarunk 15 dkg
cukorral. Hozzáadunk 3 dkg vajat, 2 evőkanál mézet, 2 evőkanál
tejet és egy kiskanál szódabikarbónát. A masszát gőz fölött sűrűre
főzzük (kb. 10 perc), és még melegen belekeverünk 45 dkg
lisztet.
  Amikor kihűlt, a deszkán jól kidolgozzuk. 4 részre osztjuk, és
nagyon vékonyra kinyújtjuk. A lapokat külön-külön hirtelen
tűznél világosra sütjük.
⬤ Krém: 20 dkg vajat habosra keverünk 20 dkg cukorral és 1
csomag vaníliás cukorral. Közben 2 dl tejben üvegesre főzünk 2
evőkanál búzadarát, kihűtjük, és a vajjal jól elkeverjük. Az alsó
lapot vajas krémmel, a középsőt baracklekvárral, majd ismét
vajas töltelékkel kenjük meg. (A lapok sütés után kb. 2 óra múlva
megpuhulnak.) Tetejére csokimáz kerül.

638. Nagymama-szelet

                     4 tojást 3 evőkanál mézzel, 3 evőkanál tejjel
és 15 dkg cukorral tálban, gőzön állandóan keverve felmelegítünk
(kb. 10 perc). Hozzáöntjük az 1 mokkáskanál sütőporral elkevert
45 dkg lisztet, és gyorsan összegyúrjuk. Két részre osztjuk.
Erősen lisztezett deszkán kinyújtjuk. Tepsi hátoldalán közepesen
meleg sütőben 2 lapban megsütjük. (Kb. 10-15 perc.)
Az így elkészített lapokat vékonyan megkenjük baracklekvárral,
almatölteléket teszünk rá, és a második tésztalappal beborítjuk.
Tiszta konyharuhával letakarjuk, 20 perc múlva szeleteljük.

⬤ Almatöltelék: 1,5 kg almát meghámozunk, lereszeljük és megpároljuk.
Mielőtt levesszük a tűzről, belekeverünk 25 dkg darált
diót, 30 dkg porcukrot, törött fahéjat. Melegen kenjük a tésztalapok
közé.

639. Tamás süteménye

                     20 dkg lisztet 5 dkg vajjal, 5 dkg cukorral, 1
kávéskanál szódabikarbónával, 1 evőkanál mézzel, 1 evőkanál
kakaóval, kis tejjel, 1 tojással összegyúrunk. Ebből két lapot sütünk.
⬤ Krém: 5 dl tejet 4 evőkanál liszttel megfőzünk és addig kavarjuk,
amíg kihűl. 20 dkg porcukrot 20 dkg vajjal kikavarunk,
és az előző krémmel jól összekeverjük. Egy nagy doboz babapiskótát
az alsó lapon elterítünk, és rumaromával, fél dl vízzel
meglocsoljuk, majd a krémet ráöntjük, és a másik lappal beborítjuk.
⬤ Máz: 15 dkg cukorból, fél dl vízből, 5 dkg vajból és 2 dkg kakaóból
sűrű főzetet készítünk. Még melegen bevonjuk vele a süteményt.

640. Édes pirula

                 25 dkg darált diót 3 evőkanál mézzel, reszelt citromhéjjal,
fél narancslével, törött fahéjjal, 1 evőkanál rummal folytonos
keverés közben 5 percig főni hagyunk. Golyócskákat formálunk
belőle és csokoládémázban megforgatjuk.

641. Diós ostya

                Ostyát veszünk. A következő krémmel töltjük: 1 dl
mézet felforralunk, és 4 tojás kemény habjába öntjük. Hozzáadunk
30 dkg porcukrot, és gőz fölött addig verjük, amíg megsűrűsödik.
Ekkor belekeverünk 20 dkg durvára vágott diót. Ezzel
a krémmel kenjük meg az ostyákat.

642. Törökmézzel töltött ostya

                               2 dl mézet megmelegítünk. 3 tojásfehérjét
kemény habbá verünk és a mézet hozzákeverjük. Gőz
fölött folytonos keverés mellett sűrűre főzzük. Közben a cukrot
sziruppá főzzük — akkor jó, ha a villát belemártva hólyagot fújhatunk
belőle — és a mézhez keverjük. 15 dkg vékonyra vágott
diót vagy mandulát (a mandulát kissé megpörköljük) keverünk
hozzá, és két nagy ostyalap közé tesszük. Gyengén lepréseljük.

643. Hamis mézeskalács

                       25 dkg cukrot barnára pirítunk, és 2,5 dl vízzel
feloldjuk. 10 dkg zsírt habosra kavarunk, hozzáadunk 1 egész
tojást és a langyosra hűlt szirupot. Szegfűszeggel, fahéjjal, reszelt
citromhéjjal ízesítjük. 1 kávéskanál szódabikarbónát és
annyi lisztet adunk hozzá, hogy lágy galuskatésztát kapjunk.
Zsírozott, lisztezett tepsibe öntjük, kb. 40 percig közepes tűznél
sütjük.

------------------------------------------------------------------------
Burgonyás tészták
------------------------------------------------------------------------

A burgonyával készített tészták sokáig frissen maradnak, és velük
az ízek skáláját növelni tudjuk. A burgonyát az esetek többségében
héjában főzzük meg, megtisztítjuk és áttörjük.

644. Mandulás burgonyatorta

                            6 dkg fagyos libazsírt habosra keverünk,
majd összevegyítjük 20 dkg főtt, áttört burgonyával. Azután
belekeverünk 6 tojássárgájával elhabart 6 dkg cukrot, egy
citrom reszelt héját, 10 dkg őrölt mandulát, 1 evőkanál lisztet,
újabb 6 dkg cukrot és a 6 tojás keményre vert habját. Kikent,
meghintett formában megsütjük és csokoládémázzal vonjuk be.

645. Sajtos rúd burgonyás tésztából

                                    15 dkg lisztet 15 dkg margarinnal,
15 dkg főtt, áttört burgonyával, 15 dkg parmezán, vagy
Pannónia sajttal, sóval jól kidolgozunk. Egy órát pihentetjük.
Vékonyra kinyújtjuk, és derelyemetélővel ujjnyi széles csíkokra
vágjuk. Tepsibe téve tojással megkenjük, és reszelt sajttal meghintjük.
Pirosra sütjük.

646. Burgonyás sütemény (egyszerű)

                                   25 dkg nyers burgonyát lereszelünk.
25 dkg lisztet, 20 dkg cukrot, 1 egész tojást, fél citrom reszelt
héját, 1 késhegynyi fahéjat, 1 csomag sütőport, 4 dkg vajat
hozzágyúrunk. Egy kerek formát kizsírozunk, morzsával
meghintjük, és a tésztát beletesszük. Forró sütőben megsütjük,
túrókrémmel töltjük.
⬤ Túrókrém: 1 kg túrót átpasszírozunk vagy krémmé keverünk.
25 dkg cukrot, 3 tojássárgáját, 1 csomag vaníliás cukrot,
1 citrom reszelt héját, 2 evőkanál lisztet vagy 1 csomag citromízű
pudingport és a tojások felvert kemény habját keverjük
hozzá.

647. Burgonyás túrós teasütemény

                                 15 dkg főtt, áttört burgonyát, 15
dkg túrót, 30 dkg lisztet, 25 dkg Rama margarint, kevés sót, 1
csomag sütőport összegyúrunk. Egy éjszakára hűtőszekrénybe
tesszük. Vékonyra kinyújtjuk, különböző formákkal kiszaggatjuk.
Tojással megkenjük, köménymaggal megszórjuk. Közepesen
meleg sütőben sütjük.

648. Burgonyás vajaspogácsa

                            25 dkg vajat elmorzsolunk 40 dkg liszttel,
ezután összegyúrjuk 25 dkg főtt, áttört burgonyával, 3 tojássárgájával,
megfelelő mennyiségű sóval és egy evőkanál tejföllel.
Erősen kidolgozzuk. Háromszor kinyújtjuk, hajtogatjuk, közben
30 percig hideg helyen pihentetjük. Kisujjvastagságúra kinyújtjuk,
kisebbfajta pogácsaszaggatóval kiszaggatjuk és fél
óráig ismét állni hagyjuk. Tojással megkenve mérsékelt tűzön
megsütjük és melegen tálaljuk.

649. Burgonyás túrós lepény (egyszerű, finom)

                                              10 dkg zsírt 25 dkg
porcukorral, 3 tojássárgájával habosra keverünk. Adunk hozzá
35 dkg főtt, áttört burgonyát, 1 kg túrót, 1 citrom levét és reszelt
héját, 50 dkg lisztet. Zsírral kikent, morzsával meghintett
tepsibe tesszük. Tetejére 4 dkg olvasztott vajat öntünk, meghintjük
cukorral összekevert morzsával. Kiadós leves után ebédre is adhatjuk.

650. Túrólepénykék (ebédételnek is finom)

                                          50 dkg burgonyát előző
napon megfőzünk, lehúzzuk a héját és áttörjük. 15 dkg lisztet,
5 dkg búzadarát, 1 tojást, kevés sót, 4 dkg zsírt megolvasztva
(de nem forrón), 30 dkg tehéntúrót és fél csomag sütőport a burgonyával
összegyúrunk. Vastag rudat formálunk belőle, ujjnyi
vastag korongokra vágjuk fel. Palacsintasütőben kevés forró
zsírban kisütjük. Cukorral behintjük, lekvárt adunk mellé. Cukor
nélkül savanyúkáposztával fogyaszthatjuk.

651. Kakaós burgonyás szelet

                             20 dkg főtt, áttört burgonyát, 30 dkg
porcukorral, 10 dkg vajjal, 2 egész tojással jól kikeverünk. Ezután
adunk hozzá 55 dkg lisztet, 6 dkg kakaót, egy kávéskanál
törött fahéjat, 3 db törött szegfűszeget, 1 csomag sütőport és 2
evőkanál rumot. Tésztát gyúrunk belőle. Három részre osztjuk,
külön-külön kisodorjuk. Az első részt kikent tepsire helyezzük,
megkenjük lekvárral, rátesszük a másik lapot, újra megkenjük
lekvárral, végül a harmadik lapot borítjuk rá. Durvára tört dióval
meghintjük. Gyümölcstöltelékkel is nagyon finom.

652. Burgonyafánk

                  25 dkg főtt, áttört burgonyával, 25 dkg liszttel,
1 egész tojással, 2 dkg élesztővel, kevés sóval jól kidolgozott
tésztát készítünk, majd hozzáadunk 1 evőkanál olajat. Kinyújtjuk
és közepes pogácsaszaggatóval kiszaggatjuk. 1-2 órát így kelesztjük.
Bő olajban kisütjük. Édesen, sósan is finom. Melegen
tálaljuk.

653. Sonkás burgonyafánk

                         Főtt, áttört 25 dkg burgonyamasszához
25 dkg lisztet, 2 nyers tojást és 2 dkg, kevés tejben megfuttatott
élesztőt, kevés sót adunk. Bedagasztjuk annyi langyos tejjel,
hogy közepes keménységű kelt tésztát kapjunk. Végül beledolgozunk
2 evőkanál olajat vagy 5 dkg margarint. Fél cm vastagra
nyújtjuk, fánkszaggatóval, vagy széles szájú pohárral kerek
lapokat szúrunk ki belőle. 20 dkg főtt és ledarált füstölt húst
vagy sonkát simára keverünk annyi tejföllel, hogy könnyen
kenhető. de nem túl lágy legyen. Egy kevés törött borssal ízesítjük
és minden lapocskára teszünk egy halomnyit. A lapokat
félbehajtjuk, széleit jól összenyomkodjuk és bő forró olajban
vagy sütőben ropogosra sütjük. Sajtkrém illik hozzá, de egy csésze
teával vagy egy pohár sörrel kitűnő vacsora.

654. Krumplifánk

                 30 dkg lisztből, 20 dkg áttört langyos főtt burgonyából,
3 dkg élesztőből, 6 dkg lisztből és 2 dkg cukorból kovászt
készítünk. 3 tojássárgáját, 3 tojás habját, 8 dkg langyos olvasztott
vajat és 1 dl tejet, 50 dkg lisztet, kevés sót adunk a kovászhoz.
Jól kidolgozzuk, meghintjük liszttel és langyos helyen
hűlni hagyjuk. Azután liszttel meghintett gyúródeszkára öntjük,
ujjnyi vastagságúra nyújtjuk, pogácsaszaggatóval kiszaggatjuk.
Lekvárral, sonka- vagy sajtkrémmel töltjük és tojásfehérjével
összeragasztunk minden töltött fánkot egy kiszúrt másik fánkkal.
Azután langyos helyen 30-40 percig kelni hagyjuk. Ha megkelt,
forró olajban megsütjük. Ha sonkával, sajttal vagy hússal
töltjük, akkor tálalásnál reszelt sajtot teszünk rá. Az édes töltelékkel
töltötteket vaníliás porcukorral szórjuk be.

655. Sajtos burgonyatekercs

                            4 tojássárgáját 10 dkg vajjal kikeverünk,
hozzáadunk 4-5 főtt, áttört burgonyát, sót, 15 dkg lisztet.
Belekeverjük a tojások keményre vert habját. Jól kikent, kilisztezett
sütőlemezre terítjük és középmeleg sütőben megsütjük.
  A sütőből kivéve, tiszta megnedvesített konyharuhára borítjuk.
Meghintjük reszelt sajttal, meglocsoljuk az olvasztott zsírral
elkevert fejföllel. A konyharuha segítségével összetekerjük.
Sütőlemezre visszatéve még néhány percig sütjük. Tálaláskor
meghintjük kevés sajttal, megkenjük tejföllel és forrón adjuk
asztalra. Készíthetjük: velővel, gombával, sonkával.

656. Burgonyás patkók

                      8 nagyobb főtt burgonyát áttörünk, fél csomag
sütőporral, kevés sóval és 4 evőkanál liszttel lágy tésztává
gyúrjuk. A tésztából kb. 8 cm hosszú, ujjnyi vastag rudacskákat
sodrunk, melyeket patkó alakúra hajlítva forró zsírban szép
barnára sütünk. Még melegen vaníliás cukorban megforgatjuk.

657. Olcsó vasárnapi szelet

                            20 dkg cukrot 5 tojássárgájával habosra
kavarunk és még langyosan hozzáadunk 25 dkg főtt és melegen
áttört burgonyát. Amikor kihűlt 5 dkg kakaót, negyed csomag
sütőport, 20 dkg lisztet és az 5 tojás habját keverjük hozzá.
Hosszú, kikent és lisztezett formában sütjük. Sütés után kettévágjuk,
és a következő burgonyás töltelékkel töltjük: 25 dkg, az
előbbi mennyiséggel együtt főtt és áttört burgonyát 10 dkg vajjal,
fél csomag vaníliás cukorral és 15 dkg porcukorral kikeverünk.
A töltelék egy részével a süteményt kívül is megkenjük.
Vékonyan megszórjuk csokoládéval.

658. Szabolcsi lepény

                      8 dkg cukrot habosra keverünk 3 tojássárgájával
és összekeverjük 45 dkg főtt, kihűtött, hámozott, áttört burgonyával.
A keverést erőteljesen továbbfolytatva, 1 csomag vaníliás
cukrot, fél csomag sütőport és legvégül a 3 tojás keményre
vert habját adjuk hozzá. Vajazott, lisztezett tepsiben sütjük,
amikor kihűlt, felét lekvárral megkenjük és egymásra fordítjuk.
Hosszú szeletekre vágjuk, vaníliás porcukorral meghintve
tálaljuk.

659. Őszibarackfánk

                    Összegyúrunk 25 dkg főtt burgonyát 25 dkg liszttel,
2 tojássárgájával, kevés sóval, kevés langyos tejben megfuttatott
2 dkg élesztővel és annyi langyos tejjel, hogy közepes keménységű
kelt tésztát kapjunk. 1 óráig meleg helyen pihentetjük,
majd vékonyra nyújtva négyszögletes lapokat vágunk ki belőle.
Mindegyikbe levétől lecsurgatott őszibarackbefőttet csomagolunk
(egy negyed őszibarack kerüljön 1-1 fánkba). A tészta
széleit ráhajtva a tenyerünkben elgömbölygetjük. Bő forró olajban
ropogósra sütjük. Olajtól lecsepegtetve vaníliás vagy fahéjas
cukorral tálaljuk.

660. Töltött burgonyagombóc

                            50 dkg burgonyát megfőzünk és áttörünk.
20 dkg liszttel, 1 dl tejjel, 2 tojással, 2 dkg élesztővel, 5
dkg vajjal, borssal, sóval tésztát gyúrunk belőle. Megkelesztjük.
Kiynújtjuk, fánkszaggatóval kiszaggatjuk. 20 dkg füstölt tarját
ledarálunk. Főtt tojással, mustárral, kevés borssal ízesítjük. A
tésztalapocskákra kis halmocskákat rakunk, és gombócokat formálunk.
Sütőlemezre rakjuk, olvasztott vajjal megkenjük és
megsütjük. Jó borkorcsolya.

661. Sült burgonyás gombóc

                           Egy nappal előbb megfőzött és meghámozott
1 kg burgonyát megreszelünk. 6 dkg vajat habosra kavarunk,
összevegyítjük 2 egész tojással, kevés sóval, csipet reszelt
szerecsendióval, a reszelt burgonyával és 1 evőkanál liszttel. Jól
összekeverjük. Apró gombócokat formálunk belőle és forró vajban
vagy zsírban világosbarnára sütjük. Akár mint önálló ételt,
akár mint körítést tálalhatjuk.

662. Leveles krumplis pogácsa

                              15 dkg zsírt (lehetőleg baromfizsírt),
30 dkg főtt, áttört burgonyát, 2 tojássárgáját, 3 dkg élesztőt
(amit 3 dl tejben feloldunkÖ, 60 dkg lisztet, sót, borsot, majoránnát
összegyúrunk. Negyedórát pihentetjük, kinyújtjuk, olvasztott
zsírral megkenjük és hajtogatjuk. Összesen négyszer hajtogatjuk
negyedórás időközönként. Pogácsaszaggatóval kiszaggatjuk,
tojássárgájával megkenjük, forró sütőben kisütjük.

663. Burgonyapogácsa

                     25 dkg főtt, áttört, kihűlt burgonyát 25 dkg
margarinnal, 25 dkg liszttel, 1 tojással, sóval összegyúrunk. Kétszer
egymás után vékonyra nyújtjuk, háromszorosan összehajtogatjuk.
A tésztát hideg helyen 3-4 órát pihentetjük. Tovább úgy
készítjük, mint a többi pogácsát és forró sütőben sütjük. Melegen
jó.

664. Kiadós teasütemény

                        50 dkg lisztet elkeverünk fél csomag sütőporral,
20 dkg jól átfőtt, tört krumplival, 12 dkg zsírral, 18 dkg
cukorral, 1 csomag vaníliás cukorral és 1 egész tojással. Kétujjnyi
vastagra nyújtjuk és különféle aprósütemény-formákkal kiszaggatjuk.
Vajazott tepsiben szép sárgára sütjük és forrón vaníliás
cukorban megforgatjuk.

------------------------------------------------------------------------
Palacsinták
------------------------------------------------------------------------

A palacsinta gyors és könnyen elkészíthető, olcsó étel, amely
sósan és édesen is fogyasztható.
  A tészta készítése (12 db-hoz): 15 dkg lisztet, 1 tojást, kevés
sót, 1 kiskanál cukrot, 1 dl olajat 3 dl tejjel csomómentesen elkeverünk.
Legjobb néhány órával sütés előtt bekeverni. Ha sütésig
besűrűsödne, kevés szódavízzel hígítsuk.
  Az első palacsinta sütése előtt a sütőt kenőtollal beolajozzuk.
A palacsintasütőt megforrósítjuk, és kb. fél dl tésztát gyors
mozdulattal a sütő felületén egyenletesen szétterítünk. Mindkét
oldalát megsütjük.

665. Palacsinta vaníliás krémmel

                                 Rendes palacsintákat készítünk,
melyeket a következő krémmel töltünk meg: 2 tojássárgáját elkeverünk
2 evőkanál liszttel és 2 evőkanál cukorral, majd 3 dl
tejjel, és ízlés szerint vaníliával sűrű péppé főzzük. Megtöltjük
a palacsintákat. Ha marad krém, tálaláskor ráöntjük a palacsinták
tetejére.

666. Rántott almás palacsinta

                              A szokott módon 20 db palacsintát készítünk.
Megtisztítunk, vékony cikkekre vágunk 1 kg almát, és
3 dkg vajon, kevés vízzel nagyon puhára pároljuk. Fél citrom
levével és kevés reszelt citromhéjjal ízesítjük. Az alma édességétől
függően adunk hozzá cukrot, hogy kellemesen édeskés legyen.
Egy csíkban a palacsintákra halmozzuk, majd a tésztát
egyenként összegöngyöljük. Mindegyiket két darabba vágjuk,
az így kapott kis palacsinták két végét benyomkodjuk, nehogy a
töltelék kifolyjon, bebundázzuk. Bő, forró olajban ropogósra
sütjük. Fahéjas porcukorral, esetleg valamilyen sodóval tálaljuk.
Előre elkészíthető, csak sütni kell tálalás előtt.

667. Szentgyörgyi palacsinta (tripofóbiások ne olvassák el!)

                             Palacsintát sütünk a szokott módon.
Felforralunk 1 dl tejet, 5 dkg cukorral ízesítjük, és belekeverünk
15 dkg darált diót. Ezzel a krémmel kenjük meg a palacsintákat.
  Egyenként összegöngyöljük, majd 3 cm-es darabokra vágjuk
őket. Egy jénai tálba szorosan úgy állítjuk fel a kis palacsintákat,
mintha kis oszlopok lennének. Simára keverünk 2 tojássárgáját
2 dl tejjel és egy csomag vaníliás cukorral, esetleg egy
kiskanál cukorral is édesítjük, és a palacsintákra öntjük. Forró
sütőben addig sütjük, amíg a mártás kocsonyásodni nem kezd.
Akkor az egészet bevonjuk a két tojás habbá vert fehérjével,
amelybe egy púpos evőkanál barackízt meg egy kiskanálnyi
kristálycukrot is keverünk. A forró sütőbe visszatoljuk, de a lángot
egészen kicsire mérsékeljük. Inkább száradjon, mint süljön
a hab. Akkor jó, ha a teteje szép halványrózsaszínű.

668. Nyári túrós palacsinta

                            A szokott módon 20 db palacsintát sütünk.
25 dkg tehéntúrót habosra kavarunk 2 tojássárgájával és
10-15 dkg porcukorral. 1 csomag vaníliás cukorral ízesítjük,
majd hozzáadjuk a tojások kemény habbá vert fehérjét is. Beleöntünk
30 dkg gyümölcsöt. (Ha barackból készítjük, akkor kimagozzuk,
meghámozzuk, kockákra vágjuk a gyümölcsöt.) Ezzel
töltjük jó vastagon a palacsintákat, amelyeket összegöngyölünk,
tűzálló tálba fektetünk. A tálat lefedve, sütőben átsütjük, de
nem pirítjuk meg. Kenhetünk a tetejére egy kevés tejfölt, hogy
a palacsinta puha maradjon.

669. Francia palacsinta

                        Vékony palacsintákat sütünk. 3 tojássárgáját
elkeverünk 3 evőkanál porcukorral, 10 dkg őrölt mandulával
vagy dióval, reszelt citromhéjjal, néhány csepp citrom levével
és a 3 tojás keményre vert habjával. Tortaformát kikenünk
vajjal, beleteszünk egy palacsintát, megkenjük a keverékkel, erre
megint egy palacsintát teszünk és így tovább. Tetejét megkenjük
tejföllel, és szép pirosra sütjük. Tálra fordítva, mecukrozva
tálaljuk, mint a tortát, szeleteljük.

670. Bajor palacsinta

                      10 dkg vajat simára kavarunk 3 tojássárgájával.
Hozzávegyítünk kanalanként és felváltva 3 dl tejet és 2 dl
lisztet. Végül 1 csomag vaníliás cukrot adunk hozzá és a 3 tojás
kemény habbá vert fehérjét. Vajjal kikent palacsintasütőben
4 lapot sütünk belőle. A lapokat megkenjük baracklekvárral,
egymásra tesszük, tetejét megkenjük vajjal, meghintjük cukorral
és néhány percig a sütőben sütjük.

671. Sonkás palacsinta

                       A kisütött palacsintákat a következő krémmel
töltjük meg: 30 dkg darált sonkát, 1 tojássárgáját, kevés vajat,
2 dl tejfölt, kevés sót és az 1 tojás habját jól összekeverjük.
Egy palacsinta nagyságú lábost kizsírozunk. A palacsintákat
egymásra rakjuk, mindegyiket megkenjük a töltelékkel. Sütőben
pirosra sütjük, mint a tortát, szeleteljük. Melegen tálaljuk.

672. Mágnáspalacsinta

                      10 dkg vajat habosra keverünk 4 evőkanál cukorral,
3 tojássárgájával, majd hozzáadunk 8 kanál lisztet 3 dl
tejjel és a 3 tojás habjával együtt. Palacsintasütőben egy oldalán
kisütjük. Vaníliás cukorral jól meghintjük és egymásra helyezzük.
Ha kész, tegyük sütőbe tálalásig. Úgy szeleteljük, mint a tortát.

673. Különleges palacsinta

                           15 dkg liszthez adunk 2 tojássárgáját, 1
dkg cukrot, kevés sót, majd fokozatosan 2 dl tejet. A palacsintatésztába
keverünk 1 dl olajat.
⬤ Töltelék: 10 dkg darált diót 1 dl tejjel, 10 dkg cukorral, 3 dkg
mazsolával, amit fél dl rumba áztattunk, reszelt citromhéjjal
összekeverünk. Ezzel megtöltjük a palacsintákat.
  A következő mártással öntjük le: 2 tojássárgáját 15 dkg cukorral
kikeverünk. Adunk hozzá 1 evőkanál kakaót, 2 dl tejet.
Gőz fölött krémmé főzzük. Ha kész, 1 csomag vaníliás cukorral
és fél dl rummal ízesítjük.

674. Palacsinta kukoricalisztből

                                 6 evőkanál kukoricalisztből, 5 dl tejből,
kis sóból, kevés cukorral, 2 egész tojásból, egy késhegynyi
szódabikarbónából sima tésztát keverünk. 2 dl olajat elkeverünk
benne. Az első palacsinta sütése előtt a palacsintasütőt kenőtollal
kiolajozzuk. Később már nem kell olajat használni. Túróval,
lekvárral, kakaóval és fahéjjal tölthetjük.

------------------------------------------------------------------------
Felfújtak és pudingok
------------------------------------------------------------------------

A felfújt tojáshabbal lazított, darából, rizsből, zsemléből stb. készült
édesség. Kizsírozott, liszttel vagy morzsával megszórt tűzálló
edényben, tűpróbáig, lassan sütjük. Porcukorral, szörppel,
kompóttal tálaljuk.
  A puding finom, könnyű csemege, sok tojáshabból készül. Gőzben
főzzük. Ehhez olyan tűzálló tálat használjunk, aminek fedele
is van. Az edényt és fedelét jól kikenjük, liszttel vagy zsemlemorzsával
megszórjuk. Csak háromnegyed részig töltsük meg,
mert a puding feldagad benne. Ezután egy edénybe vizet töltünk,
beleállítjuk a pudinggal töltött tálat úgy, hogy annak egyharmadáig
érjen a víz. 50-60 percig főzzük, de ügyeljünk, hogy
közben ne hűljön le. A vízfürdőből elpárolgó vizet is meleg vízzel
pótoljuk. Édes mártásokkal, kompóttal, tejszínhabbal stb. tálaljuk.
  A puding és a felfújt egyaránt kitűnő ebédkiegészítő.

675. Borfelfújt

10 dkg finom zsemlemorzsát kevés vajon sárgásbarnára
pirítunk. Felöntjük felerészt borból, felerészt vízből készült
keverékkel, és addig főzzük, míg jó sűrű pép lesz belőle.
Ha kihűlt, hozzáteszünk 5 dkg darált diót, 4 tojássárgáját, 10
dkg porcukrot, 4 tojás keményre vert habját. Vajjal kikent formában
forró sütőben megsütjük.

676. Banánfelfújt

                  Egy személyre egy gyümölcsöt számítva, meghámozzuk
a banánt és belsejét megfelelő mennyiségű cukorral
krémmé keverjük. Lassanként hozzáadjuk a tojássárgáját (egy
személyre egyet) és egy kevés finomlisztet. Azután hozzákeverjük
a tojások habját és egyenletes gyors tűzön megsütjük. Cukros
tejszínhabbal tálaljuk.

677. Csokoládés metéltfelfújt

                              10 dkg őrölt dióbelet vagy mandulát
30 dkg liszttel elmorzsolunk, 2 egész tojást adunk hozzá, és tejföllel
kemény tésztát gyúrunk. Kinyújtjuk, de nem vékonyra,
és metéltre vágjuk. Sós vízben kifőzzük, vajban megforgatjuk.
Meghintjük cukorral és jó bőven reszelt csokoládéval. Tűzálló
edényt megkenünk vajjal, meghintjük morzsával, belerakjuk a
tésztát, 2-3 tojást cukorral jól elkeverünk a tetejére öntjük és
megsütjük.

678. Rizsfelfújt

                 3 tojássárgáját elkeverünk 6 evőkanál porcukorral,
fél citrom reszelt héjával és egy diónagyságú vajdarabkával.
Hozzáadunk 15 dkg vaníliás tejben főtt, kihűtött rizst és 3 tojás
kemény habbá vert fehérjét. Vajjal kikent és morzsával meghintett
formában megsütjük. Valamilyen gyümölcsöntettel tálaljuk.
A rizs közé mazsolát is keverhetünk.

679. Rizsfelfújt másként

                         10 dkg rizst 2 dl forró vízzel elvegyített 5 dl tejben
5 dkg cukorral, és citrom héjával felforralunk. Lassú tűzön
főzzük. 2 tojássárgáját 5 dkg vajjal elkeverünk, hozzáadjuk a kihűlt
rizshez, közékeverünk egy kávéskanál lisztet és a felvert
tojáshabot. Lisztezett, morzsával beszórt tűzálló tálba öntjük.
Közepes hőmérsékletű sütőben kb. 30 percig sütjük. Tálaláskor
kiborítjuk, tetejét meghintjük porcukorral, melegen tálaljuk.
Borhabot vagy csokoládémártást adunk hozzá.

680. Rizsfelfújt almával

                         15 dkg rizst puhára főzünk 5 dl tejben, diónagyságú
vajjal. Amikor langyosra hűlt, jól összekeverjük 10
dkg vajjal, 2 egész tojással, ízlés szerinti cukorral. 6 középnagyságú
almát meghámozunk, kettévágjuk, magját, magházát kivágjuk
és a helyét megtöltjük málna- vagy ribizlilekvárral. Tűzálló
tálat kikenünk vajjal, beletesszük a rizs felét, tetejére a
megtöltött fél almákat és végül a rizs másik részét. 45 percig
sütjük.

681. Almás rizsfelfújt

                       10 dkg rizst tejben puhára főzünk. Amikor kihűlt,
beleteszünk 10 dkg habosra kevert vajat, hozzáadunk 2 tojássárgáját,
12 dkg cukrot, 4 db vékony szeletekre vágott, meghámozott
almát, 5 dkg mazsolát és végül a 2 tojás habbá vert fehérjét.
Vajjal kikent, morzsával meghintett formába öntjük és
megsütjük. Sütés után tálra borítjuk, vaníliamártással tálaljuk.

682. Darafelfújt

                 3 dl tejben sűrűre főzünk 3 evőkanál búzadarát.
A tűzről levéve, belekeverünk 5 dkg vajat és várunk, míg a
dara egészen kihűlt. 2 tojássárgáját simára keverünk 4 evőkanál
porcukorral, belevegyítünk kevés reszelt citromhéjat, a kihűlt
darát és végül a 2 tojás kemény habbá vert fehérjét. Jól kikent,
meghintett formában 45 percig sütjük.

683. Barackfelfújt

                   2 tojásfehérjét jól kikeverünk 3 púpozott evőkanálnyi
cukorral, 3 evőkanálnyi baracklekvárral, végül hozzáadjuk
a 2 tojás habját. (Liszt nélkül készül.) Alaposan kizsírozott
őzgerincformába öntjük, és forró sütőben megsütjük.
⬤ Karamellmártás: 5 dkg cukrot aranybarnára pirítunk, és 2
dl tejjel felengedve, lassú tűzön forraljuk. 1 tojássárgáját habosra
keverünk 1 evőkanálnyi vaníliás cukorral és egy kiskanál
liszttel, felengedjük 1 dl hideg tejjel és a karamellás tejet hozzáöntve,
gőz fölött összeforraljuk. Ha kész, a tálra borított felfújtra
öntjük, vagy hidegen, kis tálkákban adjuk a felfújthoz.

684. Rumfelfújt

                Felolvasztunk 10 dkg vajat vagy Rama margarint,
beleszórunk 10 dkg réteslisztet, összekeverjük, és 5 dl hideg tejjel
felengedve, kevergetve, sűrű krémmé főzzük. Kihűtjük, majd
simára keverjük 5 tojássárgájával, 10 dkg porcukorral, 1 csomag
vaníliás cukorral, végül hozzáadunk 5 dkg mazsolát, 3 evőkanál
rumot és a tojások kemény habbá vert fehérjét. Alaposan
kikent formába vagy tűzálló tálba öntjük, forró sütőben megsütjük,
Jó, ha a formát alufóliával vagy zsírpapírral letakarjuk.
Először nagy lángon, majd takarékon sütjük — tűpróbáig, majd
tálra borítjuk és tálaljuk. Vanília- vagy puncsmártás illik hozzá,
amelyet legegyszerűbben fél csomag pudingporból, de dupla mennyiségű
tejből főzünk, mint amennyi a tasakon fel van tüntetve.

685. Vaníliás kiflifelfújt

                           10 db kiflit egészben megáztatunk 1 liter
tejben, amiben előzőleg 1 csomag vaníliás cukrot elkevertünk.
A kiflikről leöntjük a tejet, kivajazott, morzsával megszórt tűzálló
tálba lerakjuk. A tejjel elkeverünk fél csomag vaníliaízű
pudingport és krémet főzünk belőle. 2 tojásfehérjét habbá verünk,
a krémhez keverjük, és ezzel leöntjük a kifliket. Forró sütőben
világosra sütjük.

686. Vaníliafelfújt

                    5 dkg lisztből 5 dkg vajból, 3,5 dl forró tejből sűrű
pépet készítünk, tűzről levéve rövid ideig hűtjük. Adunk hozzá
1 csomag vaníliás cukrot, elkeverjük 3 tojássárgájával, és végül
15 dkg cukorral habbá verjük a 3 fehérjét. Összekeverjük. Zsírral
megkent és liszttel meghintett tűzálló tálba öntjük, forró
sütőben megsütjük. Kiborítva vaníliamártással, lekvárral vagy
gyümölcsszörppel tálaljuk.

687. Besamelfelfújt

                    15 dkg vajból és 15 dkg lisztből világos rántást
készítünk. Feleresztjük 7 dj forró tejjel, és simára kavarjuk. 15
dkg cukorral édesítjük. Jól kikeverjük 3 tojássárgájával és végül
a tojások habbá vert fehérjével. Vajjal kikent, liszttel meghintett
formában 45 percig sütjük. Gyümölcsöntettel vagy kompóttal
tálaljuk.

688. Zsemlefelfújt

                   15 dkg vajat összekeverünk tejbe áztatott 7 db áttört
zsemlével, 4 tojássárgájával, 10 dkg őrölt dióval, 15 dkg cukorral,
1 citrom vagy narancs reszelt héjával, 10 dkg mazsolával,
kevés fahéjjal és a 4 tojás keményre vert habjával. Kikent,
meghintett formában megsütjük.

689. Narancsfelfújt

                    4 tojássárgáját 15 dkg porcukorral, 1 narancs reszelt
héjával és levével habosra kavarunk. 6 db zsemlét tejben
megáztatunk és áttörjük. A kikavart tojássárgákhoz keverjük,
majd a tojások keményre vert habját vegyítjük a masszához.
Vajjal kikent formába tesszük. Forró sütőben sütjük. Tálra kiborítva
baracklekvárral tálaljuk.

690. Citromfelfújt I.

                      10 dkg vajból és 15 dkg lisztből rántást készítünk,
feleresztjük 8 dl forró tejjel. Folyton kavargatjuk és ha
néhány percig forrt, levesszük. Belereszeljük 2 citrom héját, beleöntünk
pár csepp citromlevet és egyenként hozzákeverünk 4
tojássárgáját. Jól összekeverjük és végül 3 evőkanál cukrot és a
4 tojás felvert habját tesszük hozzá. Kikent, morzsával meghintett
formába öntjük, forró sütőben megsütjük. Sodóval, gyümölcsöntettel
vagy kompóttal tálaljuk.

691. Citromfelfújt II.

                       15 dkg meghámozott, őrölt mandulára ráöntjük
fél citrom levét. 15 dkg kristálycukrot 2 evőkanál vízzel addig
forralunk, míg jól megsűrűsödik. Forrón ráöntjük a mandulára.
Miután kihűlt, egyenként ráütünk 6 tojássárgáját, és jól kikeverjük.
Ezután hozzátesszük a 6 tojás keményre vert habját és a fél
citrom reszelt héját, kevés, nagyon apróra vágott citromhéjat.
Egy formát kinenünk a vajjal, meghintjük morzsával és a keveréket
beletöltve a sütőben megsütjük vagy gőzben kifőzzük.

692. Almafelfújt

                 4 jó nagy almát meghámozva, összevagdalva puhára
főzünk, ízlés szerinti cukorral, kevés fahéjjal és szegfűszeggel
ízesítjük. Áttörjük tejben áztatott 2 zsemlével, majd belekeverünk
2 tojássárgáját, 5 dkg vajat és végül a 2 tojásfehérje
kemény habját. Kikent, meghintett formában megsütjük. Tálaláskor
fahéjas cukorral hintjük meg.

693. Krémfelfújt

                 3 tojássárgáját 2 evőkanál liszttel és 6 evőkanál
porcukorral habosra keverünk. Hozzáöntünk 2,5 dl tejet és folytonos
kevergetés mellett fölforraljuk. Ezután hozzátesszük a 3
tojás keményre vert habját. Egy formát megkenünk vajjal és az
alját kirakjuk szeletekre vagdalt piskótatésztával vagy babapiskótával,
a krémet a tetejére öntjük és forró sütőben megsütjük.

694. Túrófelfújt

                 10 dkg cukrot 10 dkg vajjal és 6 tojássárgájával habosra
kavarunk. Hozzáadunk 10 dkg őrölt diót, 50 dkg áttört tehántúrót,
10 dkg mazsolát, 1 citrom reszelt héját és a 6 tojás kemény
habját. Kikent formában, forró sütőben megsütjük.

695. Felfújt gyermekeknek

                          4 evőkanál lisztből és 4 dl tejből sűrű pépet
főzünk. Mielőtt egészen kihűlne, habosra keverjük 15 dkg
vajjal és 6 tojássárgájával. Végül jól megcukrozzuk, és belevegyítjük
a 6 tojás keményre vert habját, 5 dkg mazsolával
együtt. Vajjal kikent formában, forró sütőben megsütjük. Sodóval,
gyümölcsöntettel vagy kompóttal tálaljuk.

696. Diófelfújt

                7 dl tejet összekeverünk 4 evőkanál liszttel. Hozzáteszünk
15 dkg porcukrot, 15 dkg őrölt diót, 15 dkg vajat és 4 tojássárgáját.
Nagyon gyenge tűzön addig kavarjuk, amíg forrni
kezd és sűrű lesz. Keverés közben kihűtjük. A tojások fehérjét
kemény habbá verjük és azt is a masszához keverjük, azután a
formát vajjal kikenjük, az egészet beletöltjük, megsütjük.

697. Karamellfelfújt

                     15 dkg olvasztott forró vajhoz 15 dkg finomlisztet
teszünk és 6 dl tejjel feleresztve folytonos keverés közben
sűrű péppé főzzük. 15 dkg porcukrot szép barnapirosra pörkölünk,
felöntjük 1,5 dl vízzel és addig főzzük, míg a cukor feloldódik,
akkor hozzákeverjük a péphez. Ezután 3 tojássárgáját, 3
evőkanál cukorral simára keverünk és ezt is a péphez vegyítjük
a 3 tojás keményre vert habjával együtt. 10 dkg darált diót és
késhegynyi szódabikarbónát vagy sütőport is tehetünk bele.
Vajjal kikent, cukorral vagy liszttel meghintett fomában, forró
sütőben megsütjük. Karamellmártással tálaljuk.

698. Cseresznyefelfújt

                       1 kg cseresznyét kimagozunk, levét lecsurgatjuk.
Kevés vízzel megpároljuk. 12 dkg vajat habosra keverünk
tejben áztatott, áttört 4 db zsemlével, 15 dkg cukorral, 4
tojássárgájával, 12 dkg hámozott, darált mandulával és kevés reszelt
citromhéjjal. Beletesszük a cseresznyét és végül a 4 tojás
keményre vert habját és kikent, morzsával meghintett formában,
tűpróbáig sütjük.

699. Eperfelfújt

                 50 dkg epret nyersen átpasszírozunk, elkeverjük 15
dkg porcukorral és addig főzzük, míg üveges lesz. 3 tojásfehérjéből
kemény habot verünk, 1 citrom levével ízesítjük, a már kihűlt
eperhez adjuk, és sűrűre keverjük. Végül kevés reszelt citromhéjjal
ízesítjük, vajjal kikent tűzálló edénybe öntjük, lassan megsütjük
és porcukorral meghintve tálaljuk.

700. Tojásfelfújt

                  6 tojássárgáját összekeverünk 2 evőkanál cukorral,
fél citrom reszelt héjával, 2 evőkanál liszttel és végül a 6 tojás
keményre vert habjával. Vajjal kikent, magas tálba öntjük és
10-12 percig sütjük a sütőben. Nem árt, ha több tojásfehérjét
teszünk bele, mint sárgáját. — Könnyebbé teszi ezt az amúgy is
leheletkönnyű tésztát.

701. Gyümölcsfelfújt

                     Készíthetjük almából, körtéből, sárga- és őszibarackból,
szilvából, ringlóból. Kb. 1 kg gyümölcsöt meghámozunk,
magját eltávolítjuk, vékony szeletekre vágjuk, leöntjük 1
dl vízzel 1 dl fehér borral. Beleteszünk 10 dkg cukrot, 7 dkg vajat
és 1 citrom reszelt héját, és ezekkel együtt puhára pároljuk.
Azután áttörjük vagy turmixoljuk. Ehhez a sűrű péphez ízlés
szerint keverünk még cukrot, és ha egészen kihűlt, óvatosan
összevegyítjük 4 tojás keményre vert habjával. Tűzálló tálba
halmozzuk, meghintjük cukorral és szép sárgára sütjük.

702. Mákfelfújt

                4 tojásfehérjét kemény habbá verünk, amibe 20 dkg
darált mákot vegyítünk. 4 tojássárgáját, 5 dkg vajat, 10 dkg cukrot,
1 csomag vaníliás cukrot habosra keverünk. Tejben áztatott
2 db zsemlét áttörünk és a tojássárgálhoz tesszük. A két masszát
összekeverjük. Kikent, morzsával meghintett formában megsütjük.

703. Mágnásfelfújt

                   3 evőkanál lisztet sűrűre főzünk 3,5 dl tejben. 15
dkg vajat habosra kavarunk, hozzáadunk 4 tojássárgáját és a
lisztpépet. Amikor szép sima, beleteszünk 15 dkg cukrot, 1 citrom
héját, 5 dkg őrölt mandulát és 4 tojás keményre vert habját.
A kikent forma alját kirakjuk babapiskótával, beleöntjük a
keveréket, forró sütőben megsütjük.

704. Csodafelfújt

                  15 dkg cukrot, 1 citrom levét 5 dl vízben elkeverjük.
Belefőzünk 10 dkg búzadarát. Habverővel verjük 3-4 percig.
A tűzről levéve savanykás gyümölcsízt és 1 evőkanál rumot keverünk
bele, majd tovább verjük, míg egészen kocsonyás lesz.
Üvegtálra téve, gyümölcsbefőttel díszítve tálaljuk.

705. Csokoládéfelfújt

                      4 púpozott evőkanál lisztet 5 dl tejjel csomómentesen
elkeverünk, és sűrű pépet főzünk belőle. 6 tojássárgáját
habosra keverünk 20 dkg cukorral, 15 dkg reszelt csokoládéval
és 15 dkg vajjal. A két masszát összekeverjük, ezután a 6
tojás habbá vert fehérjét adjuk hozzá. Kikent formába öntjük,
közepes tűznél megsütjük. Cukorral meghintve vagy sodóval
tálaljuk.

706. Augsburgi felfújt

                       6 evőkanál lisztet simára kavarunk 7 dl hideg
tejjel, majd tűzre téve addig keverjük, míg megsűrűsödik.
Ha kihűlt, összekeverjük 7 dkg habosra kevert vajjal, 6 tojássárgájával
és 6 evőkanál cukorral, 1 csomag vaníliás cukorral. Jól
kikeverjük és végül hozzáadjuk még a 6 tojás habbá vert fehérjét.
Vajjal kikent, morzsával behintett formában megsütjük.

707. Francia felfújt

                     6 tojássárgáját 4 dkg cukorral simára keverünk.
15 dkg lisztet, 5 dkg vajat, 2 dl tejet, kevés citromhéjat folytonos
kavarás mellett addig főzünk, míg sűrű lesz és az edény falától
elválik. Ekkor melegen összekeverjük a tojássárgájával.
Ha kihűl, belekeverjük a tojások habját. A tésztát kétfelé osztjuk,
egyik felébe 1 szelet reszelt csokoládét teszünk. Ezt a részt
tesszük először a kikent, meghintett formába, azután a másikat.
Forró sütőben megsütjük.

708. Habfelfújt

                5 tojásfehérjéből nagyon kemény habot verünk 20
dkg porcukorral, és belekeverünk 10-12 dkg apróra vágott ananászt.
Tűzálló tálra magasra, csúcsos hegy alakúra halmozzuk, a
habverővel rovátkákat csinálunk rajta, kevés porcukorral meghintjük
és félig nyitott sütőben lassan megsütjük. Ugyanilyen
módon készíthetjük más ízekkel. A narancsosba egy narancs reszelt
héját tesszük, és fél narancsnak a levét. A barackosba 10
dkg baracklekvárt, a diósba 4-5 dkg őrölt diót, kevés vaníliát
vagy reszelt citromhéjat és kevés törött fahéjat teszünk. A málnásat
málnaízzel ízesítjük.

709. Kávéfelfújt

                 3 zsemlének a héját lereszeljük és a zsemléket megáztatjuk
erősen megédesített feketekávéban. Ha annyira meglágyult,
hogy péppé kavarható, hozzáadunk 5 dkg felolvasztott
vajat, 5 tojássárgáját és 5 dkg cukrot. (Ha a feketekávé elég
édes, a cukor elmaradhat.) Sima péppé keverjük a masszát, majd
hozzáadjuk 2 tojásfehérje habját és vajjal kikent, cukorral meghintett
formába öntve megsütjük. Tálaláskor leöntjük vaníliamártással.

710. Mogyoró- vagy mandulafelfújt

                                  6 tojássárgáját habosra keverünk
10 dkg cukorral, hozzávegyítünk 5 dkg pirított, darált mogyorót,
a 6 tojás kemény habját és 2 evőkanál zsemlemorzsát. Kikent,
morzsával behintett formában megsütjük. Pirított, darált
mogyoróval és cukorral ízesített tejszínhabbal körítve tálaljuk.
Ugyanígy készíthetünk felfújtat pirított mandulából is.

711. Borfelfújt

                6 evőkanál cukrot habosra keverünk 6 tojássárgájával.
Azután hozzávegyítünk 10 dkg őrölt mandulát, 1 citrom reszelt
héját, 2 evőkanál konyakot, 6 evőkanál zsemlemorzsát és
végül a 6 tojás keményre vert habját. Vajjal jól kikent és zsemlemorzsával
meghintett formában 45 percig sütjük. Tálra borítjuk
és borsodóval leöntjük.

712. Tálban főtt kifli

                       5 kiflit karikára vágunk, 6 dl cukros tejjel
leforrázzuk. 4 tojássárgáját 10 dkg vajjal, 2 evőkanál cukorral,
5 dkg mazsolával, 1 citrom héjával és 2-3 db reszelt almával
elkeverünk és a forrázott kiflikhez vegyítjük. Végül a 4 tojásfehérjének
felvert habját adjuk hozzá. Vajazott, morzsázott tűzálló
tálba öntjük és szép pirosra sütjük.

713. Piskótafelfújt

                    11 db babapiskótát vagy száraz piskótatésztát beleáztatunk
1,5 dl tejbe, 5 dkg vajat elhabarunk 4 tojássárgájával,
hozzávegyítjük a beáztatott piskótát, kellően megcukrozzuk, és
végül hozzákeverjük a 4 tojás keményre vert habját. Vajjal kikent
formában, gyenge tűznél megsütjük.

714. Nagyon finom és egyszerű sütemény

                                       6 tojásból a szokott módon
piskótát sütünk. Ha kihűlt, kis kockákra vágjuk és kivajazott
tűzálló tálba halmozzuk. 4 tojássárgájából, 1,5 dl tejből, 5
dkg reszelt csokoládéból vagy ennek megfelelő kakaóból, 5 kanál
porcukorból gőzön sűrű krémet főzünk. Leöntjük vele a piskótát.
A 4 tojásfehérjéből kemény habot verünk. 1-2 evőkanál
baracklekvárral ízesítjük, a piskótadomb tetejére halmozzuk.
Lassú tűzön addig sütjük, míg a hab kissé megbarnul.

715. Angol tészta

                  20-25 dkg négyszögletes kekszet veszünk, kettőt-kettőt
kajszibaracklekvárral megkenve összeragasztunk és egy
vajjal kikent formában szép sorjában egymásra rakjuk. 7 dl tejet
15 dkg cukorral, 3-4 tojássárgájával és 1 csomag vaníliás cukorral
jól elhabarunk, ráöntjük a kekszre és 1 órára hűvös helyre
tesszük. Ezután háromnegyed óráig gőzben főzzük, mintha
felfújtat készítenénk. Tálra borítjuk, csokoládéöntettel tálaljuk.

716. Vörösboros zsemleszeletek köntösben

                                         4-5 zsemlét vékony szeletekre
bevágunk, de úgy, hogy két-két szelet az egyik oldalán
összefüggjön. Baracklekvárral megtöltjük és vajban aranysárgára
sütjük, utána tálra téve leöntjük 2,5 dl meleg, nem fölforralt
vörösborral, amelybe előzőleg 1-2 szem szegfűszeget, 1 db egész
fahéjat és ízlés szerint cukrot tettünk.
  A megpuhult és baracklekvárral megtöltött kettős zsemleszeleteket
gúla alakban vajjal kikent tűzálló edénybe rakjuk. 5 tojásfehérjéből
és 15 dkg cukorból nagyon kemény habot verünk,
bevonjuk vele a gúlát és langyos sütőben szárítjuk, míg a hab
kissé megbarnul.

717. Máglyarakás

                 Kifliket ujjnyi széles karikákra vágunk. 3 tojássárgáját
elkeverünk ugyanannyi evőkanál vaníliás cukorral, föleresztjük
2 dl tejjel, beletesszük a feldarabolt kifliket és egy
darabig benne áztatjuk. Kikent tepsibe öntjük, megrakjuk a tetejét
rumban áztatott almaszeletekkel és meghintjük fahéjas cukorral,
mazsolával és apróra vágott dióval. Sütőbe tesszük és
megsütjük. Amikor az alma már puha, kivesszük a sütőből. A
3 tojásfehérjéből habot verünk, megcukrozzuk és baracklekvárt
keverünk bele. Simán rákenjük az alma tetejére, és az egészet
visszatesszük a sütőbe, míg a hab kissé megbarnul. Tálaláskor
kanállal kiszaggatjuk, cukorral meghintjük.

718. Cukorpuding

                 15 dkg cukrot, 2 egész tojást és háromnak a sárgáját
forró víz fölött jó habosra kavarjuk, hozzáteszünk 15 dkg
lisztet és 8 dkg olvasztott vajat, ezzel is elkeverjük, vajjal kikent
formába öntjük. Megsütjük vagy gőzben megfőzzük, tej-, bor-,
vagy csokoládésodóval tálaljuk.

719. Csokoládépuding

                     6 tojássárgáját habosra keverünk 12 dkg vajjal
és 15 dkg cukorral, hozzávegyítjük a tojások felvert habját,
12 dkg őrölt mandulát, 5 dkg megmelegített csokoládét és 5-6
dkg zsemlemorzsát. Vajjal kikent tűzálló tálba öntjük és gőzben
45 percig főzzük.

720. Darapuding

                6 dl tejet felforralunk 5 dkg vajjal. Amikor forrni
kezd, beleöntünk 15 dkg darát és folytonos kavarás közben 2-3
percig forraljuk. Lefödve 10-15 percre mérsékelten meleg sütőbe
tesszük. 3 dkg vajat elhabarunk 4 tojássárgájával, hozzákeverjük
a megfőtt darát és a 4 tojás kissé cukros habját. Vajjal
kikent, morzsával meghintett formában 45 percig főzzük gőzben.

------------------------------------------------------------------------
Morzsák
------------------------------------------------------------------------

A morzsák nagyon egyszerű, olcsó édességek. Tartalmasabb leves
után ebédre is tálalhatjuk. A gyerekek szívesen fogyasztják.

721. Császármorzsa (2 személyre)

                                 1 tojást elkeverünk 1 dl tejjel, kevés
cukorral, kevés sóval, reszelt citromhéjjal. Annyi búzadarát
teszünk hozzá, hogy palacsintatészta-szerűen folyós legyen.
Kb. 1-2 óráig állni hagyjuk, majd egy lábasban kevés olajat forrósítunk.
Erre ráöntjük, időnként megkeverjük, amíg morzsákra
esik szét. Kompóttal tálaljuk.

722. Császármorzsa másként

                           14 dkg vajat simára keverünk, hozzáteszünk
kevés sót és fél citrom apróra vágott héját. Azután lassan
hozzákeverünk 3 tojássárgáját, 10 dkg cukrot, 15 dkg lisztet
és 2,5 dl tejet. 5-6 dkg vajat tepsiben felolvasztunk, beleöntjük
a tésztát, és 45 percig sütjük. Akkor villával szétszedjük tetszés
szerinti nagyságú darabokra, és megcukrozva tálaljuk.

723. Cseresznyés morzsa

                        3 tojássárgáját habosra kavarunk 3 evőkanál
cukorral. Hozzávegyítünk 3,5 dl tejet, 1,5 dl tejfölt, 5 dl lisztet
és a 3 tojás habját, végül pedig 50 dkg kimagvazott cseresznyét.
Vajjal kikent tepsiben megsütjük, villával apróra tördeljük,
cukorral meghintve tálaljuk.

724. Daramorzsa (finom)

                        15 dkg darát leöntünk 6 dl tejjel, 1,5-2 óráig
pihentetjük, majd hozzákeverünk egyenként 3 tojássárgáját,
kevés sót és a tojások felvert habját. Ezután egy lábasban felolvasztunk
10-12 dkg vajat, ebbe beleöntjük a tésztát, és állandóan
kavargatva addig sütjük, amíg az egész pép egy tömegben
a lábasról leválik. Ekkor sütőbe tesszük, és addig sütjük (közben
gyakran villával kevergetve és morzsolgatva), amíg szépen megpirul.
Ha készen van, megcukrozzuk és mazsolát keverünk közé.

725. Isli smarni

                 25 dkg lisztet 5 dl tejjel és 3 tojássárgájával simára
kavarunk. Hozzáadunk 10 dkg fölolvasztott vajat, 10 dkg őrölt
mandulát és a 3 tojás felvert habját. Vajon vagy olajon smarni
módon megsütjük.

726. Túrómorzsa

                50 dkg áttört tehéntúrót elkeverünk 4 tojássárgájával
és annyi tejföllel, hogy krémszerű legyen. Azután hozzáteszünk
pár kanál lisztet és 4 tojás felvert habját. Kissé megsózzuk
és forró zsírba téve ugyanúgy készítjük el, mint a többi
morzsát. Cukrot, mazsolát ízlés szerint teszünk hozzá.

------------------------------------------------------------------------
Vegyes édességek
------------------------------------------------------------------------

727. Vaníliás gyümölcsrizs

                           5 dl tejben elkeverünk hidegen 1 csomag
vaníliaízű pudingport, majd 12 dkg cukrot adunk hozzá. 5-6
perc alatt állandóan keverve sűrűre főzzük. A forró krémet vizezett
őzgerincformába öntjük, és levétől lecsurgatott, összedarabolt
befőttel megszórjuk. Többféle befőttet is használhatunk.
Kb. ujjnyi vastagságban helyezzük a krémbe.
  5 dl tejből, 1 vaníliás cukorból 10 dkg cukorral és 15 dkg rizsből
sűrű tejberizst főzünk. A tejberizst még forrón a gyümölcsre
öntjük. Jól lehűtjük, hosszú tálra kiborítjuk, és vaníliás cukorral
ízesített tejszínhabbal tálaljuk.

728. Részeges piskóta

                      Darabokra tördelünk 1 doboz babapiskótát, és
mély üvegtálba tesszük. Meglocsoljuk 1 dl fehérborral, meghintjük
5 dkg durvára vágott dióval. 3 nyers tojást 4 evőkanál porcukorral
simára keverünk, hozzáadunk 1 dl fehérbort, belereszelünk
1 citromhéjat, és belecsavarjuk kettőnek a levét. Gőz
fölött, állandó keverés mellett, sűrű krémmé főzzük, még forrón
a piskótára öntjük. Egy napra hűtőszekrénybe tesszük.

729. Váratlanvendég-krém

                         2 dl búzadarát 8 dl tejben megfőzünk, 3
tojássárgáját elkeverünk 6 evőkanál cukorral és 1 csomag vaníliás
cukorral. Hozzákeverjük a megfőtt darát és végül a tojások
felvert habját. Üvegtálba öntjük, befőttel díszítjük. Hidegen
és melegen egyaránt jó. 10 perc alatt elkészül.

730. Citromos darahab

                      1 liter vizet felforralunk 15 dkg cukorral, belekeverünk
15 dkg búzadarát, 5-6 percig főzzük, végül hozzáadjuk
fél citrom reszelt héját és a citrom levét. A citrommal már
nem forraljuk, mert úgy üde, kellemes íze megváltozik. Habzásig
verjük. Üvegtálra öntjük és gyümölccsel díszítjük. Fehérjeszegény
diétának igen alkalmas.

731. Hideg gyümölcsrizs

                        Tejberizst főzünk, és lehűtjük. 2 dl tejszínből
habot verünk, 5 dkg cukorral megédesítjük, hozzáadunk 1
csomag vaníliás cukrot és a felét elkeverjük a kihűlt tejberizzyel.
Bármilyen idénygyümölccsel rétegezve tálba tesszük. Néhány
órára hűtőszekrénybe tesszük. A maradék tejszínhabbal és
gyümölcsszemekkel díszítve tálaljuk.

732. Rakott piskóta

                    Sült, összevágott piskótát egy tálba rakunk és
rummal meglocsoljuk. 5 dl tejből, 20 dkg cukorból, 1 evőkanál
lisztből, 2 tojássárgájából, 2 csomag vaníliás cukorból krémet főzünk.
Ha megfőtt, 3 dkg mazsolát teszünk bele és a 2 tojás felvert
habját. Ezzel leöntjük a piskótát, tejszínhabbal díszítjük
és hűtőbe tesszük.

733. Rakott babapiskóta

                    1 tálat kivajazunk és 1 doboz babapiskótát
a következőképpen lerakunk: 2 dl erős feketekávét főzünk, beleöntünk
1 dl rumot. Lerakunk 1 sor piskótát, és a rumos feketekávéval
jól meglocsoljuk, majd tejszínhabot teszünk rá. Most
ismét piskóta következik, meglocsoljuk, és újra tejszínnel vonjuk
be. Tetejét tortadarával beszórjuk, és lehűtve tálaljuk.

734. Rakott babapiskóta másként

                                10 db babapiskótával kibélelünk
egy üvegtálat. Rummal meglocsoljuk. 15 dkg vajat 15 dkg porcukorral
habosra kavarunk, és beleteszünk 15 dkg őrölt mandulát.
A krém egy részét rákenjük a piskótára, majd újra lefedjük
piskótával. Ismét krém következik, amire 2 dl tejszínből habot
teszünk. Néhány órára hűtőszekrénybe tesszük.

735. Eper Sarlott

                  Egy nagyobb tortaformát babapiskótával kibélelünk
(az oldalát is), 4 dl tejszínt 4 dkg porcukorral, állandóan
kavarva (nem verve) felforraljuk, majd tovább kavarva kihűtjük.
A hűtőszekrényben nagyon hidegre hűtjük, majd kemény
habot verünk belőle. (Lassabban verődik, mint a nyers tejszín.)
Belekeverünk 40 dkg lecsumázott, száraz epret és a felét a piskótával
bélelt tortaformába öntjük. Meghintjük egy sor nyers
eperrel, erre öntjük a krém maradékát, és a tetejére X alakban
4 babapiskótát fektetünk. Közüket tejszínhabbal, eperszemekkel
díszítjük.

736. Karamellbomba

                   Kavargatva szép barnára pirítunk 30 dkg kristálycukrot,
majd kiolajozott tányérra öntjük, hagyjuk kihűlni,
megkeményedni. Kétharmad részét megdaráljuk, egyharmadát
durvára törjük. 3 tojássárgáját 15 dkg porcukorral meg 1 csomag
vaníliás cukorral habosra keverünk, beleteszünk 20 dkg vajat
vagy Rama margarint, és alaposan kikeverjük. Végül hozzáadjuk
a tojások kemény habbá vert fehérjét és az őrölt karamellt.
Egy mély üvegtál aljára egy réteg krémet terítünk, erre
egy sor babapiskótát rakunk, majd ismét krém következik.
Ezt addig folytatjuk, amíg a hozzávalókból tart, de arra ügyeljünk,
hogy a tetejére és az oldalára is jusson krém. (Kb. 25 dkg
babapiskóta kell hozzá.) A rétegezés során fontos, hogy a teteje
elkeskenyedjen, „bomba” alakú legyen. Legalább egy napra
hűtőszekrénybe tesszük, majd tálalás előtt az egészet édes tejszínhabbal
vonjuk be, és meghintjük durvára tört karamellel.

737. Alma jóasszony módra

                          8 közepes nagyságú almát meghámozunk.
Magházukat kiszedjük és az üregükkel felfelé az almákat
kivajazott tűzálló tálba egymás mellé „ültetjük”. Az üregekbe
néhány szem jól megmosott mazsolát és valamilyen pikáns gyümölcsízt
— málnát vagy meggyet — teszünk, erre egy borsónyi
vajdarabkát. Forró sütőbe toljuk, és az alma minőségétől függően
10-15 percig sütjük. Közben simára keverünk két tojássárgáját
3 evőkanál porcukorral, 1 csomag vaníliás cukorral, 1 kanál
liszttel meg 5 dl tejjel. Gőzön krémmé főzzük. A gőzről levéve,
2 evőkanálnyi rummal ízesítjük, és azon forrón az almákra öntjük,
melegen tálaljuk.

738. Gyümölcshab

                 1 csomag zselatint kevés hideg vízzel elkeverünk
és felfőzünk. 5 dl tejbe beleöntjük, 15 dkg cukrot adunk hozzá,
hideg vízbe állítva addig verjük, amíg tejszínhab sűrűségű lesz.
Ekkor 3 evőkanál pikáns ízű lekvárt vagy 50 dkg széttört, cukrozott
gyümölcsöt keverünk hozzá. Poharakba tesszük és lehűtjük.
Mézes süteménnyel tálalhatjuk.

739. Gesztenyekrém

                   25 dkg gesztenyemasszát 6 tojássárgájával simára
keverünk. 10 dkg cukrot és 6 dl tejet adunk hozzá. Gőz fölött
állandó keverés mellett sűrű krémmé főzzük. 5 dkg mazsolát
rumban áztatunk, majd a krémet ízesítjük vele. Ezután a tojások
keményre vert habját keverjük a krémhez. Poharakba adagoljuk,
és jól lehűtjük. Tejszínhabbal tálaljuk. (Süteményekhez
tölteléknek is jól felhasználható.)

740. Nagyszerű mandulás krém

                             20 dkg darált mandulát 15 dkg cukorral
és 2,5 dl tejjel puhára párolunk, majd félretesszük kihűlni.
7,5 dl tejhez 2 csomag vanília-pudingport keverünk csomómentesre.
Hozzáadunk 10 dkg cukrot és a főtt mandulatejet.
Állandó keverés mellett főzzük és 2-3 percig forraljuk. Vizezett
őzgerinc- vagy kerek formába öntjük, és rummal meglocsolt
10-12 db babapiskótával díszítjük. Hűtőszekrénybe tesszük. Néhány
órás hűlés után kiborítjuk. Befőttel vagy tejszínhabbal tálaljuk.

741. Gyümölcskrém

                  2 tojássárgáját 2 evőkanál cukorral, 2 evőkanál
liszttel, 1 pohár gyümölcslével elkeverünk. Hozzáöntünk 4 dl tejet,
és tűzhelyen sűrűre főzzük. Poharakba rakjuk, tetejét forró
sziruppal kevert tojáshabbal és jellegének megfelelő gyümölcsízzel
díszítjük.

742. Indiai puncshab

                     25 dkg porcukrot 4 tojássárgájával, 1 citrom levével,
1 evőkanál cukorral és 1 csomag vaníliás cukorral jól elkeverünk.
2,5 dl erős teát, 1,5 dl rumot, 2,5 dl hideg tejet adunk
hozzá. Végül hozzákeverjük 4 tojás keményre vert habját. Jól
lehűtjük, és hidegen tálaljuk.

743. Kakaókrém

               3 evőkanál kakaót, 6 csapott evőkanál lisztet, 8 evőkanál
cukrot, 1 csomag vaníliás cukrot 5 dl tejjel felhígítunk,
majd 5 dl forró tejhez öntjük, simára kavarjuk. Krémmé főzzük.
Vizezett formába öntjük, ha kihűlt, kiborítjuk, vaníliamártást
adunk hozzá.

744. Karamellkrém pohárban

                           Ugyanúgy készül, mint a kakaókrém,
csak három kanál cukorból karamellt főzünk, amit egy csésze
tejjel oldunk fel.

745. Kávékrém poharakban

                         1 tojássárgáját 3 evőkanál cukorral és 1
dl kávéval elvegyítünk, hozzákeverünk 3 púpozott kávéskanál
lisztet, és 1 dl forró vaníliás tejjel felengedjük. Tűzre tesszük és
sűrűre főzzük. Melegen poharakba vagy üvegtányérokba rakjuk
és hidegen tálaljuk. Tetejét egy tojás fehérjéből és 5 dkg cukorból
főtt szirupból vert habbal díszítjük.

746. Részeges ananász

                      Levétől lecsurgatunk egy doboz (50 dkg) ananászkompótot.
Ha a szeletek egyben vannak, feldaraboljuk és
üvegtálacskákba vagy talpas poharakba osztjuk. 3 tojássárgáját
5 dkg porcukorral simára keverünk, felengedjük az ananász
levével, és gőz fölött sűrű krémmé főzzük. A gőzről levéve hozzáadunk
1 dl rumot és 10 dkg vajat. A krémet addig kavarjuk,
amíg teljesen simává, habossá válik. Az ananászra öntjük, babapiskótával
vagy keksszel kínáljuk.

747. Almahab (boszorkánykrém)

                              1 kg almát forró sütőben megsütünk
vagy négybe vágva kevés vízzel megpároljuk. A megpuhult almát
elturmixoljuk, még melegen hozzáadunk 20 dkg cukrot, 4
tojásfehérjét és habzásig verjük. Üvegtálakra tálalva, tetejét villával
megcifrázzuk, és néhány szem friss vagy főtt gyümölccsel
díszítjük. Száraz süteményt adunk hozzá.

748. Barackhab

               1 kg édes sárgabarackot gyengén megpárolva, turmixolás
után 4 tojásfehérjével, 20 dkg cukorral készítünk el.
A további eljárás ugyanaz, mint az almahabnál.

749. Málnahab

              1 pohár málnalé vagy két vizespohár málna egészben,
20 dkg cukor, 2 tojásfehérje szükséges hozzá. A hab ugyanúgy
készül, mint az előbbi, csak nyers gyümölccsel.

750. Almapüré

              A meghámozott almákat negyedekbe vágjuk, kevés
víz hozzáadásával ízlés szerint cukrozva puhára pároljuk, majd
szitán áttörjük vagy elturmixoljuk. Gyermekeknek, betegeknek
és pecsenyéhez körítésnek adjuk. Süteményeket is megtölthetünk
vele.

751. Töltött alma, körte

                         6 db középnagyságú alma vagy körte, 5 dkg
rizsből főzött tejberizs, 2 dkg mandula és vaníliamártás fele
mértéke kell a készítéséhez.
  A gyümölcsöket meghámozzuk, magházuktól megtisztítjuk,
és kevés forró vízben puhára (üvegesre) főzzük. Ezután jól lecsurgatjuk,
és az üregeket hideg tejberizzsel megtöltjük, amibe
még melegen mazsolát kevertünk. Üvegtálra helyezzük, és sűrű
vaníliamártást öntünk köréje. Az almák tetejét tejszínnel vagy
forrázott tojáshabbal díszítjük. Körtéből is hasonlóképpen készül,
csak azt a megtöltött oldalával lefelé fordítva helyezzük
a tálra.

752. Alma besamelmártással

                           1 kg meghámozott, fölszeletelt almát 2
dl cukros fehér borban puhára párolunk. 15 dkg vajból, 4-5 evőkanál
lisztből, 5 dl tejből folyékony, pépszerű masszát főzünk.
Amikor kissé kihűlt, belevegyítünk 4 tojássárgáját, 8 dkg porcukrot,
1 citrom reszelt héját és a tojások kemény habbá vert
fehérjét. Vajjal kikent tűzálló tálba beleteszünk egy réteget a
besamelből, tetejére egy sor almát, majd megint besamelt és így
tovább. Legfölül besamel legyen cukorral meghintve. 30 percig
sütjük a sütőben.

753. Tejfölös alma

                   A meghámozott, négyfelé vágott almákat gyengén
cukros vízben kissé megfőzzük. Vigyázzunk, hogy épek és kemények
maradjanak. Szitán lecsurgatjuk róluk a vizet, és amikor
kihűltek, tálba rakjuk, mégpedig úgy, hogy egy sor almára
egy réteg porcukrot, erre pedig vajon pirított zsemlemorzsát
hintünk, a tejföllel bőven meglocsoljuk. Ezt így folytatjuk, míg
tart az anyagokból, akkor 15-20 percre sütőbe tesszük.

754. Tojásos banán

                   Jó érett (de nem túl érett) banánokat karikákra
vágunk és leöntjük egy pohárka rummal vagy konyakkal. 3 tojásfehérjéből
habot verünk, kellően megcukrozzuk és kevés vaníliát
is tehetünk bele. Belekeverjük a karikára vágott banánokat,
az egészet vajjal kikent tűzálló edénybe tesszük. Megcukrozzuk
a tetejét, sütőbe tesszük és sütjük addig, míg a tojáshab
keményedni, és a teteje barnulni kezd.

755. Almasaláta

                50 dkg megtisztított, jó puha almát vékony szeletekre
vágunk, soronként 5 dkg porcukorral összerakjuk egy üvegtálba,
közé hintünk 5 dkg mazsolát. 30 percig állni hagyjuk, azután
jól összerázzuk, rummal meglocsoljuk és 2 dkg vékonyra
vágott mandulával megszórjuk. Vegyíthetünk hozzá vékony kerikára
vágott, tisztított narancsot is.

756. Cseresznyés almasaláta

                            50 dkg kimagozott cseresznyét mély
üvegtálba teszünk, és amikor levet engedett, közé vegyítünk vékony
szeletekre vágott 50 dkg almát. 15 dkg cukorral, citromlével
ízesítjük, és néhány órára hűtőszekrénybe tesszük. Tálalás
előtt rummal vagy likőrrel meglocsoljuk. Készíthetjük cseresznyebefőttel
is.

757. Meleg csokoládés alma

                           Meghámozunk 4 nagy vagy 8 kicsi almát,
magházukat kiemeljük. Ebbe az üregbe valamilyen pikánsízű
lekvárt töltünk. AZ almákat kivajazott tűzálló tálra egymás
mellé „ültetjük”, ha nem elég édesek, egy kevés porcukorral
meghintjük. A sütőbe toljuk és megsütjük. Közben simára keverünk
3 púpozott evőkanál kakaót 3 púpozott evőkanál cukorral
és egy kevés vízzel. Kavargatva sűrűre főzzük, a tűzről levéve
beledobunk 3 dkg vajat, az almákra öntjük, és azonnal tálaljuk.
Ha nem gyerekeknek adjuk, a csokoládémártást 1-2 evőkanál
rummal is gazdagíthatjuk a végén.

758. Almaszalámi

                 Meghámozunk, cikkekre vágunk, kimagozunk 25
dkg almát. Hozzáadunk 25 dkg porcukrot és 3 dkg vajat. Együtt
addig pároljuk, amíg az alma teljesen szétfő. Teszünk bele 5
dkg darált diót, 5 dkg mazsolát, 1 púpozott evőkanálnyi kakaót.
Kavargatva olyan sűrűre főzzük, hogy teljesen összeálljon.
A gyúródeszkára kristálycukrot hintünk, erre halmozzuk egy
csíkban a langyos almamasszát. Ha kihűlt, vizes kézzel hengert
formálunk belőle. Cukorba forgatjuk, néhány napig szellős
helyen állni hagyjuk, hogy megszikkadjon. Vékony szeletekre
vágva rakjuk tálra.

759. Birsalmasajt

                  A birsalmát megfőzzük. Ahány almánk van, annyi
merőkanál vizet teszünk hozzá. Ha puha, áttörjük. (Az almát
magházastól főzzük!) Annyi cukorral, amennyit a massza nyom,
sűrűre főzzük. Nedves formába öntjük. Három nap múlva kiborítjuk
és mindkét oldalát megszárítjuk.

760. Puncsos őszibarack

                        Meghámozunk, félbevágunk és kimagozunk
4 nagy őszibarackot. Lábasba téve meglocsoljuk 1 citrom levével.
Egy kevés vizet aláöntve, 2 evőkanál cukorral édesítve, kb.
5 percig pároljuk, majd lecsepegtetjük. A magházukkal felfelé
tálra egymás mellé fektetjük és hagyjuk kihűlni. A visszamaradt
őszibaracklébe (kb. 15 dkg) babapiskótát tördelünk, meglocsoljuk
4 evőkanál rummal, hozzáadunk 1 púpozott evőkanál
kakaót, 1 evőkanál pikáns gyümölcsízt (málnát vagy meggyet),
5 dkg mazsolát, 5 dkg durvára vágott diót és annyi tejet, hogy
a piskóta megpuhuljon, de ne legyen lágy. Ízlés szerint cukrozzuk.
  Alaposan összedolgozzuk, majd vizes kézzel 8 gombócot formálunk
belőle és a barackok üregébe fektetjük. Végül habverővel
egy egész tojást simára keverünk 10 dkg cukorral, 1 evőkanál
rétesliszttel, fél liter tejjel, 1 csomag vaníliás cukorral, és
gőz fölött sűrű mártássá főzzük. A gőzről levesszük, tovább keverve
langyosra hűtjük, végül 3 evőkanál rummal ízesítjük. Ha
teljesen kihűlt, a megtöltött barackokra öntjük, és hűtve kínáljuk.

761. Joghurtos őszibarackkrém

                              Az előírásoknak megfelelően elkészítünk
egy vaníliaízű Aranka-pudingport (hidegen kell felverni),
10 percig állni hagyjuk, majd 4 dl joghurtot, 1 csomag vaníliás
cukrot, 60 dkg megtisztított, kis kockákra vágott őszibarackot
keverünk bele. Mély üvegtányérokba vagy talpas poharakba
töltjük és behűtjük. Tálalás előtt a tetejét őszibarackszeletekkel
díszítjük. Ha édesebben szeretjük, még egy kevés porcukor is
kerülhet a krémbe.

762. Vegyes gyümölcssaláta

                           Különböző gyümölcsöket főtt vagy nyers
állapotban egy tálba halmozunk. Ízlés szerint cukrozzuk és citromlével
meglocsoljuk. 1-2 óráig hideg helyen tartjuk. Tálalás
előtt 1 dl rummal meglocsoljuk, diógerezdekkel, vékonyra vágott
mandulával díszítjük.

763. Sült, habos meggy holland módon

                                     1 kg magjától megtisztított
meggyet 25 dkg cukorral, csipet fahéjjal és reszelt citromhéjjal,
2 dl fehérborban puhára párolunk. A megpárolt gyümölcsöt lapos,
kerek tálra halmozzuk. Bevonjuk 5-6 tojás kemény habbá
vert, vaníliás cukorral ízesített fehérjével és langyos sütőben
15-20 percig sütjük. Melegen tálaljuk.

764. Ribizlikrém

                 45 dkg ribizlit leszemezünk. Egynegyedet félreteszünk,
a többit turmixgépben pépesítjük. Kemény habbá verünk
3 dl tejszínt, és elkeverjük 2 púpozott evőkanál porcukorral meg
a ribizlipéppel. Egy kevés hideg vízben simára keverünk 1 evőkanál
zselatint, és kavargatva 2-3 percig forraljuk, majd langyosra
hűtve ezt is a krémhez adjuk. Talpas poharakba vagy
mély üvegtányérokba töltjük. Néhány órára jégbe hűtjük. Tálalás
előtt 1 dl — kevés porcukorral — habbá vert tejszínnel és
félretett ribizlivel díszítjük.

765. Makron (mandulamassza)

                            A mandulamassza magában is a legfinomabb
sütemények közé tartozik, és azonkívül ez a massza fő
alkatrésze sokféle tea- és egyéb süteményeknek. Készítése úgy történik,
hogy a darált mandulát megfelelő mennyiségű tojásfehérjével
(25 dkg mandulához 7-8 fehérje) addig törjük és dörzsöljük,
míg vajsimaságú pép lesz belőle. Majd belekeverünk kellő
mennyiségű cukrot (a fenti adaghoz 30 dkg), és citromhéjjal
ízesítjük.

------------------------------------------------------------------------
Édes mártások, sodók
------------------------------------------------------------------------

A mártásokat gőz fölött főzzük, így biztosabb, hogy elkerüljük
a tojássárga összecsomósodását. Forralni nem szabad. Sűrűsödésig
főzzük. Akkor kész, ha a kanálról nem fut le, hanem azt
sűrűn bevonja. Egyes süteményekhez hidegen mártásként (pl.
pudingok, felfújtak), másokhoz melegen mint sodót (pl. aranygaluska)
tálaljuk.

766. Vaníliamártás

                   2 tojássárgáját 5 dkg cukorral és 1 kiskanál liszttel
kikavarunk. 5 dl tejjel felengedjük. Állandó keverés mellett
gőz fölött sűrűsödésig főzzük. Gőzről levéve 1 dkg vajat és 1
csomag vaníliás cukrot adunk hozzá.

767. Citrommártás

                  Elkészítése hasonló a vaníliamártáséhoz, csak vaníliás
cukor helyett fél citrom reszelt héját, levét és összevagdalt
húsát tesszük bele.

768. Karamellmártás

                    5 dl tejhez 6 dkg cukrot veszünk, amit aranysárgára
pirítunk. Kevés vízzel sziruppá főzzük és úgy öntjük a
tejhez. Vaníliával ízesítjük. A többiekben ugyanúgy készül,
mint a vaníliamártás.

769. Kávémártás

                A vaníliamártáshoz hasonló módon készül, 2 dl erős
kávét adunk hozzá, amit a tej mennyiségéből leszámítunk.

770. Csokoládémártás

                     2 dkg kakaóval vagy 5 dkg csokoládéval ízesítjük
a vaníliamártást.

771. Borsodó

             2 dl fehérbort, 1 dl vizet elkeverünk 2 egész tojással, fél
citrom reszelt héjával, 10 dkg cukorral, 1 kiskanál liszttel. Gőz
fölött habzásig verjük. Melegen tálaljuk.

772. Vaníliasodó

                 3 dl tejet 2 tojássárgájával elkeverünk, adunk hozzá
10 dkg cukrot és 1 púpozott kiskanál lisztet. Gőz fölött habzásig
verjük. Ezután a tojások keményre vert habját és 1 csomag vaníliás
cukrot teszünk bele.

773. Csokoládéhab

                  25 dkg főzőcsokoládét összetörünk, gőz fölé tesszük
és felolvasztjuk. A gőzről levéve simára keverjük 3 tojássárgájával.
Végül belekeverjük a tojások kemény habbá vert
fehérjét, és az egészet egy mély üvegtálba töltjük. Legalább egy
fél napra hűtőszekrénybe tesszük, hogy a hab összesűrűsödjön.

774. Gyümölcsöntet

50 dkg kimagvazott gyümölcsöt feldarabolunk,
6-8 dkg cukorral és fél dl vízzel megpároljuk. Hidegen vagy melegen
felfújtakhoz, pudingokhoz adhatjuk. Mindenféle gyümölcsből
készíthetünk öntetet.

------------------------------------------------------------------------
Fagylaltok
------------------------------------------------------------------------

775. Citromfagylalt

                    1 liter vízben 30 dkg cukrot feloldunk, kihűtjük,
majd hozzáöntjük 1 citrom levét. Ha nem elég savanykás, borkősavval
vagy kevés citromhéjjal ízesíthetjük. Tegyünk hozzá
fagyasztás előtt 2 dl tejszínt, de akkor a víz mennyiségét ennyivel
csökkentsük. Kiadósabb a citromfagylalt, ha fagyasztás előtt
1 tojás felvert habját is hozzákeverjük.

776. Eper-, málna-, barack-, ribizli-, meggyfagylalt

                                                     25 dkg cukrot
5 dl vízzel felfőzünk. Kihűtjük. Annyi gyümölcsöt (kb. 75 dkg)
törünk át szitán, hogy 5 dl pépet kapjunk. Vízzel 1 literre kipótoljuk.
Vigyázzunk, hogy az anyag az apadás következtében túl
édes ne legyen, mert akkor nehezen fagy. Ha jól lehűtöttük, fagyasztható.
  Készíthetjük a gyümölcsfagylaltokat tejszínnel is, úgy tartalmasabb.
Fagyasztás előtt a teljesen lehűlt anyaghoz hozzákeverünk
2 dl tejszínt. Ilyenkor 2 dl vízzel kevesebbet teszünk a cukoroldathoz.

777. Vaníliafagylalt

                     1 liter tejet felforralunk fél rúd vaníliával és 10
dkg cukorral. 4 egész tojást 10 dkg cukorral elkeverünk, hozzáöntjük
a forró tejet, folytonos keverés közben addig főzzük, míg
sűrűsödni kezd. Majd teljesen lehűtjük és fagyasztjuk.

778. Karamellfagylalt

                      A vaníliafagylaltnál előírt cukormennyiség feléből
karamellt készítünk, a tej egy részével feloldjuk, és úgy
öntjük a többi anyagra.

779. Kávéfagylalt

                  A vaníliafagylaltnál előírt alapanyagokhoz hozzáadunk
4 dkg kávéból 2 dl vízzel főzött erős eszenciát, amit a tej
mennyiségéből leszámítunk. Ezután minden eljárás azonos a vaníliafagylaltnál
leírtakkal.

780. Gyors parfé

                 2 tojásfehérjébe 25 dkg porcukrot öntünk, és 20 dkg
megtisztított, kis kockákra vágott gyümölcsöt hozzáadva, habverővel
addig kavarjuk (sosem verjük!), amíg az egész könnyű, habos
lesz. Vizezett formába vagy jégkockatartóba töltjük, és a hűtőszekrény
mélyhűtő részében megfagyasztjuk. Tálaláskor a
forma külsejére néhány pillanatig meleg vizet csurgatunk, majd
tányérra borítjuk belőle a parfét. Kockára vágva rakjuk mély
üvegtányérokra vagy talpas poharakba. Megszórjuk olyan gyümölcsdarabokkal,
amelyet belekevertünk, és tejszínnel díszíthetjük.

------------------------------------------------------------------------
Sütemények cukor nélkül
------------------------------------------------------------------------

Napjainkban sokan kényszerülnek diétára, fogyókúrára. Felnőttnek,
gyereknek egyaránt nehéz hosszú éveken át betartani a
tiltásokat. A változatos étrend azonban édességpótló szerek és
néhány jó recept segítségével biztosítható. Sütéshez a Poli
sweet nevű folyékony édesítőszert ajánljuk. (Vigyázat! A szacharin
sütés közben megkeseredik, ezért csak kész ételek édesítésére
használható.)

781. Mákos őzgerinc

                    6 tojásfehérjét kemény habbá verünk, belevegyítünk
20 dkg őrölt mákot, 5 dkg fél csomag sütőporral elkevert
lisztet. Ízlés szerint édesítjük. Kivajazott, lisztezett formába
öntjük és közepes tűznél sütjük.

Energiaérték:       5575 J (1331 kcal)
Fehérjeérték:       65,7 g
Zsírérték:          77,5 g
Szénhidrátérték:    84,2 g

(35 db lesz belőle)

782. Habos túrós kocka

                       40 dkg lisztet 2 tojássárgájával, édesítőszerrel,
10 dkg margarinnal, fél csomag sütőporral, fél citrom reszelt
héjával és sovány tejjel összegyúrunk. Kinyújtjuk, tepsibe
tesszük.
  1 kg túrót 3 tojássárgájával, édesítővel, citromhéjjal ízesítünk.
A tésztára simítjuk. Megsütjük. Közben az 5 tojásfehérjéből gőz
fölött habot verünk, édesítjük. A kisült tésztára simítjuk a habot,
langyos sütőben megszárítjuk.

Energiaérték:       15052 kJ (3600 kcal)
Fehérjeérték:       248,5 g
Zsírérték:          149,0 g
Szénhidrátérték:    320,5 g

(60 db lesz belőle)

783. Túrótorta őszibarackkal

                             30 dkg lisztből, 30 dkg túróból, 10 dkg
margarinból és 1 késhegynyi szódabikarbónából, kevés sóval
tésztát gyúrunk. Nagy tortaformába nyomkodjuk, amit margarinnal
jól kikenünk. 2 cm-es peremet is csinálunk a tésztának.
Félig megsütjük.
⬤ Töltelék: 50 dkg őszibarackot lehámozunk, kimagvazzuk, kevés
vízben megpároljuk, de kompótot is használhatunk. Levétől
lecsurgatjuk, magházukkal lefelé rakva, befedjük őszibarackkal
a tésztát. 30 dkg túrót citromhéjjal, 2 tojássárgájával és a fehérjéből
vert habbal elkeverünk, édesítőszerrel ízesítjük. A barackra
simítjuk, és visszatoljuk a sütőbe.

Energiaérték:       11728 kJ (2795 kcal)
Fehérjeérték:       152,5 g
Zsírérték:          120,3 g
Szénhidrátérték:    279,4 g

(16-20 db lesz belőle)

784. Túrós párna

                 25 dkg túrót, 25 dkg lisztet, 10 dkg margarint összegyúrunk,
édesítjük. Kinyújtjuk, mint a derelyét, lekvárral vagy
túróval töltjük. Kisütjük.

Energiaérték:        7967 kJ (1864 kcal)
Fehérjeérték:        74,8 g
Zsírérték:           95,7 g
Szénhidrátérték:    185,6 g

(30 db lesz belőle)

785. Meggyes lepény (zsírszegény)

                                  40 dkg lisztet 10 dkg margarinnal,
1 dl tejföllel elmorzsolunk. Ízlés szerint adunk hozzá édesítőszert,
2 tojássárgáját, késhegynyi szódabikarbónát, ha szükséges,
kevés tejjel összegyúrjuk. Legalább 1 órát pihentetjük. Kétfelé
osztjuk. Az egyiket kinyújtjuk. Kisebb tepsibe tesszük.
  1 kg meggyet kimagvazunk. A tésztára 2 evőkanál búzacsírát
szórunk, erre tesszük a meggyet, amit szintén édesítünk,
majd a tészta másik felével letakarjuk. Tojással megkenjük. Villával
megszurkáljuk és megsütjük.

Energiaérték:        6104 kJ (2983 kcal)
Fehérjeérték:        76,6 g
Zsírérték:          127,6 g
Szénhidrátérték:    396,5 g

(20 db lesz belőle)

786. Almapuding

                75 dkg almát lereszelünk, megpároljuk, még melegen
belekeverünk 5 dkg margarint. Fahéjjal, szegfűszeggel, édesítőszerrel
ízesítjük.
  3 zsemlét beáztatunk, áttörjük, és az almához vegyítjük. 5 dkg
búzadarával és a 7 tojásfehérje keményhabjával összekeverjük
a tésztát, kivajazott tűzálló tálba öntjük, és gőzben 1 órát
főzzük.

Energiaérték:        6104 kJ (1409 kcal)
Fehérjeérték:        37,8 g
Zsírérték:           49,0 g
Szénhidrátérték:    131,8 g

(30 db lesz belőle)

787. Káposztás pogácsa

                       50 dkg lisztből, 2,5 dl tejből 3 dkg élesztővel,
2 tojássárgájával, 1 kiskanál sóval kelt tésztát készítünk.
Míg a tészta kel, 50 dkg fehér káposztát lereszelünk, és teflonedényben,
kevés vízzel, sóval és borssal puhára pároljuk.
  Ha a tészta megkelt, nyújtódeszkára borítjuk, kinyújtjuk.
A káposzta egyharmadát rákenjük és hajtogatjuk. Még kétszer
hajtogatjuk, közben mindig megkenjük káposztával. A hajtogatások
között 30 percig kelesztjük a tésztát. Majd kinyújtjuk,
késsel megrácsozzuk és pogácsaszaggatóval kiszaggatjuk. Tojásfehérjével
megkenjük, forró sütőben kisütjük.

Energiaérték:        8566 kJ (2048 kcal)
Fehérjeérték:        88,8 g
Zsírérték:           22,9 g
Szénhidrátérték:    392,2 g

(60 db lesz belőle)

788. Burgonyás pogácsa

                       40 dkg főtt és áttört burgonyát összekeverünk
20 dkg liszttel, az egészet 10 dkg margarinnal elmorzsoljuk.
  4 dkg élesztőt 1 dl tejben felfuttatunk és a burgonyás masszához
öntjük. 2 db tojást, 1 kiskanál sót adunk hozzá és összegyúrjuk.
  30 dkg félkemény Óvári sajtot lereszelünk, a tésztát egymás
után háromszor kinyújtjuk, reszelt sajttal megszórjuk és hajtogatjuk.
A harmadik hajtogatás után 1 órát kelesztjük, kelesztés
után 2 cm vastagra nyújtjuk, kiszaggatjuk, tojással megkenjük
és forró sütőben megsütjük.

Energiaérték:        9260 kJ (2874 kcal)
Fehérjeérték:       143,0 g
Zsírérték:          152,2 g
Szénhidrátérték:    232,1 g

(60 db lesz belőle)

789. Finom burgonyapogácsa

                           1,5 kg burgonyát héjában megfőzünk.
Megtisztítjuk és áttörjük. 3 dkg élesztőt 1 dl tejben felfuttatunk,
az áttört burgonyához öntjük. Ízlés szerint sózzuk. A burgonya
lisztességétől függően 10-15 dkg zabpelyhet gyúrunk bele. Egy
órát kelesztjük. Kinyújtjuk, pogácsaszaggatóval kiszaggatjuk.
Forró olajban világosra sütjük. Még melegen reszelt sajttal
meghintjük. Teával finom vacsoraétel.

Energiaérték:        7598 kJ (1816 kcal)
Fehérjeérték:         55,4 g
Zsírérték:            12,8 g
Szénhidrátérték:     368,9 g

(60 db lesz belőle)

790. Ribizlis lepény

                     15 dkg margarint 3 tojássárgájával habosra kavarunk,
50 dkg tehéntúrót, 30 dkg őrölt diót és fél csomag sütőport
adunk hozzá. Kinyújtjuk, a tészta kétharmad részét egy kisebb
tepsi aljára fektetjük. Félig megsütjük.
  A tojások fehérjét gőz fölött habbá verjük, majd édesítjük és
50 dkg megtisztított ribizlit keverünk bele (bármilyen gyümölcsízzel
finom). A tésztára simítjuk, a maradék tésztából berácsozzuk,
és visszatoljuk a sütőbe. Gyenge lángon fejezzük be
a sütést.

Energiaérték:       16808 kJ (4030 kcal)
Fehérjeérték:       156,8 g
Zsírérték:          335,9 g
Szénhidrátérték:     90,1 g

(25-30 db lesz belőle)

791. Gyümölcsös női szeszély

                             15 dkg Rama margarint habosra kavarunk.
30 dkg őrölt diót fél csomag sütőporral összekeverünk és
a vajhoz adunk. Édesítőszerrel és sóval ízesíthetjük. Ha szükséges,
kevés tejet adhatunk hozzá. Kinyújtjuk és tepsibe tesszük.
Félig megsütjük. A tésztát megkenjük lekvárral, a tetejére a
következő hab kerül: 6 tojásfehérjét gőz fölött kemény habbá
verünk, édesítjük. 50 dkg gyümölcsöt a habhoz keverünk és a
süteményre simítjuk. A sütőbe visszatoljuk és befejezzük a
sütést.

Energiaérték:       14418 kJ (3444 kcal)
Fehérjeérték:       133,3 g
Zsírérték:          298,8 g
Szénhidrátérték:     39,9 g

(30 db lesz belőle)

792.  Sárgasütemény

                    15 dkg Rama margarint 3 tojássárgájával habosra
keverünk. 30 dkg finomra reszelt sárgarépát vegyítünk
hozzá és 30 dkg őrölt dióbelet, amiben fél csomag sütőport elkevertünk.
A tojások kemény habja jön végül a tésztához. Ha
szükséges, kevés tejjel lágyíthatjuk. Édesítjük, kivajazott, lisztezett
formába öntjük. Előmelegített sütőbe tesszük és közepes
lángon megsütjük.

Energiaérték:       14256 kJ (3405 kcal)
Fehérjeérték:        76,4 g
Zsírérték:          312,0 g
Szénhidrátérték:     60,9 g

(20-25 db lesz belőle)

793. Sárgarépapuding

                     20 dkg sárgarépát finomra lereszelünk. 3 tojássárgáját
habosra keverünk 5 dkg vajjal vagy margarinnal.
1 citrom reszelt héját és levét is beletesszük. A reszelt sárgarépát
15 dkg őrölt mandulával elkeverjük és a tojásos vajhoz vegyítjük.
Ízlés szerint édesítjük, majd a tojások kemény habját
adjuk a masszához. Kivajazott, lisztezett tűzálló tálba öntjük és
gőzben 45 percig sütjük. Tejszínhabbal tálaljuk.

Energiaérték:       6760 kJ (1613 kcal)
Fehérjeérték:        60,6 g
Zsírérték:          136,6 g
Szénhidrátérték:     29,8 g

(20-25 db lesz belőle)

794. Püspökkenyér I.

                     6 tojássárgáját habosra kavarunk. 20 dkg darált
mandulát, fél csomag sütőporral összekeverünk, édesítjük
és a tojássárgákhoz keverjük. A tojásfehérjéből habot verünk és
a masszához keverjük. Fahéjjal, őrölt szegfűszeggel, kevés szagos
borssal ízesítjük. Rakhatunk bele diétás csokoládédarabkákat,
gyümölcsöt, stb. Vajazott, lisztezett formában, előmelegített
sütőben, közepes tűzön 35-40 percig sütjük.
(A csokoládé energia- és tápanyagértékét az alábbi felsorolás
nem tartalmazza.)

Energiaérték:        6916 kJ (1650 kcal)
Fehérjeérték:        87,6 g
Zsírérték:          133,2 g
Szénhidrátérték:     15,4 g

(30 db lesz belőle)

795. Püspökkenyér II.

                 10 dkg diétás csokoládét felolvasztunk, 10 dkg
vajjal vagy Rama margarinnal és 5 tojássárgájával kikavarjuk.
Ha szükséges, édesítjük. Késhegynyi szódabikarbónát keverünk
15 dkg őrölt mogyoróba. A tojásfehérjéből gőz fölött kemény habot
verünk és a mogyoróval együtt a tojássárgákhoz adjuk. Kivajazott,
lisztezett őzgerincformába öntjük. Előmelegített sütőben
közepes tűzön tűpróbáig sütjük.

Energiaérték:        8910 kJ (2126 kcal)
Fehérjeérték:        50,9 g
Zsírérték:          203,2 g
Szénhidrátérték:     14,9 g

(30 db lesz belőle)

796. Aranykuglóf

                 6 tojásfehérjét gőz fölött kemény habbá verünk.
A megfelelő édesítőszert hozzákeverjük. A tojássárgákat egyenként
a habhoz vegyítjük, majd 12 dkg olvasztott margarint csurgatunk
a masszához. Fél citrom reszelt héját és az egésznek a levét,
25 dkg őrölt mandulát keverünk hozzá. Vajazott, lisztezett
kuglófformába öntjük. Előmelegített sütőben, közepes tűznél
sütjük. Kiborítjuk. Olvasztott csokoládéval bevonhatjuk.

Energiaérték:       12152 kJ (2900 kcal)
Fehérjeérték:       102,4 g
Zsírérték:          261,6 g
Szénhidrátérték:     21,5 g

(32 db lesz belőle)

797. Narancsos habszelet

                         8 tojásfehérjét gőz fölött kemény habbá verünk.
Édesítjük. 30 dkg őrölt mogyorót, 1 narancs reszelt héját
és levét adjuk hozzá. Mindezt jól elkeverjük. Kikent, meglisztezett
sütőlemezre kenjük. Előmelegített, de mérsékelten meleg
sütőben lassan sütjük, illetve szárítjuk. Amikor kihűlt a tészta,
hosszában három egyforma nagyságú csíkra vágjuk. Mindhárom
szeletet megkenjük a töltelékkel és narancsgerezdekkel díszítjük.
⬤ Krém: 4 dl tejszínt kemény habbá verünk. 1 evőkanál zselatint
nagyon kevés vízben feloldunk, a tejszínhez adjuk. A tejszínt
1 narancs levével és reszelt héjával ízesítjük.

Energiaérték:       14390 kJ (3433 kcal)
Fehérjeérték:        82,4 g
Zsírérték:          312,1 g
Szénhidrátérték:     56,7 g

(40 db lesz belőle)

798. Kávétorta

               6 tojásfehérjét gőz fölött kemény habbá verünk.
Egyenként hozzáadjuk a sárgákat és 20 dkg darált diót, 1 citrom
levét és reszelt héját és 2 púpozott kiskanál darált szemes kávét.
Kikent, lisztezett tortaformában mérsékelt tűzön megsütjük.
A kihűlt tortát kettévágjuk, megtöltjük, az oldalát, tetejét megkenjük
a következő krémmel:
⬤ Krém: 10 dkg diétás csokoládét megpuhítunk. 20 dkg margarinnal,
2 tojássárgájával, édesítőszerrel, rumaromával és 2 púpozott
kiskanál darált szemes kávéval jó habosra keverjük.

Energiaérték:       13877 kJ (3315 kcal)
Fehérjeérték:        76,4 g
Zsírérték:          317,1 g
Szénhidrátérték:     28,6 g

(32 db lesz belőle)

799. Túrós felfújt

                   10 dkg margarint habosra kavarunk, egyenként
beledolgozunk 5 tojás sárgáját. Ezután 15 dkg őrölt mandulát,
25 dkg túrót adunk hozzá, és belereszeljük 1 citrom héját. A tojásfehérjét
kemény habbá verjük és a masszához adjuk. Ízlés
szerint édesítjük.
  Kikenünk és zsemlemorzsával meghintünk egy tűzálló tálat,
beletöltjük a tésztát. 45 percig gőzben sütjük. Tejszínnel tálaljuk.

Energiaérték:        9790 kJ (2337 kcal)
Fehérjeérték:       109,8 g
Zsírérték:          197,0 g
Szénhidrátérték:     23,6 g

(32 db lesz belőle)

800. Meggyes hordó

                   2 tojás kemény habbá vert fehérjébe lassanként
belevegyítünk 20 dkg őrölt diót. Édesítjük, fél citrom reszelt héjával
és levével ízesítjük. Ostya tortalapokat kockákra vágunk.
A diós masszából halmokat teszünk az ostyalapocskákra, egy-egy
szem meggybefőttet teszünk a közepébe. Langyos sütőben
megszárítjuk.



Energiaérték:       6009 kJ (1435 kcal)
Fehérjeérték:        63,0 g
Zsírérték:          115,0 g
Szénhidrátérték:     26,0 g

(40-45 db lesz belőle)
